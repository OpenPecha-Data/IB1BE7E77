༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG4308
ImageGroup:
11PD100523
n/a
LCCN:
n/a
ISBN:
Title:
མཁན་ཆེན་འཇམ་དབྱངས་བློ་གསལ་བཟང་པོའི་གསུང་མགུར་གཅེས་བཏུས་
mkhan chen 'jam dbyangs blo gsal bzang po'i gsung mgur gces btus
Author:
འཇམ་དབྱངས་བློ་གསལ་བཟང་པོ
Descriptor:
Original Publication:
'jam dbyangs blo gsal bzang po
| computerized printed text
n/a;n/a
Place:
[s.l.]
Publisher:
|[s.n.]
n.d.]
Date:
1
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 2010



༄༅། །མཁན་ཆེན་འམདབྱངས་བློ་གསལབཟང་པོའི་གསུང་མགུང་གཅེས་བཏུས།
༈ སྣང་བ་གསུམ་གྱི་ལམ་གྱི་གཞི་བཅས་ནས། །ཉམས་བླངས་རྒྱུད་གསུམ་འཁོར་འདས་དབྱེར་མེད་བྱ། །
ཚད་མ་སྙན་བརྒྱུད་བཞི་ལྡན་ལམ་འབྲས་པ། །འཇམ་དབྱངས་བློ་གསལ་བཟང་པོར་གསོལ་བ་འདེབས།། །།



ROC



༄༅། །མཁན་ཆེན་འཇམ་དབྱངས་བློ་གསལ་བཟང་པོའི་
གསུང་མགུར་གཅེས་བཏུས།།



༈ དཔེ་བསྐྲུན་གསལ་བཤད།།
༄༅། །དཔལ་ས་སྐྱའི་བསྟན་འཛིན་མཁས་གྲུབ་ཀྱི་དབང་པོ་མཁན་ཆེན་འཇམ་
དབྱངས་བློ་གསལ་བཟང་པོ་མཆོག་ནི་རབ་བྱུང་༡༥ ས་ལུག་༡༩༡༩ ལོ་མདོ་
ཁམས་སྡེ་དགེ་ཉ་ཤིས་སེ་ཚ་ཞེས་པར་སྐུ་འཁྲུངས། སྐུ་ཆུང་ངུའི་དུས་ནས་མཆོད་
རྟེན་དང་ལྷ་ཁང་ལྷ་སྐུ་ལ་སོགས་པ་དག་པའི་གཟིགས་སྣང་བསམ་གྱིས་མི་ཁྱབ་པ་
མངའ། ཀློག་ཡིག་སོགས་ཐུགས་རྩོལ་ཆུང་དུས་མཁྱེན་རྟོགས་བྱུང༌། འབུམ་
བཀླགས་དུས་ནས་སྟོང་ཉིད་ལ་ངེས་ཤེས་འདྲོངས། སྒ་སྟོན་ངག་དབང་ལེགས་
པ། སྒྲ་པ་འཇམ་དབྱངས་རྒྱལ་མཚན། མཁྱེན་བརྩེ་ཆོས་ཀྱི་བློ་གྲོས་སོགས་ཀྱིས་
གཙོར་བྱས། གྲུབ་མཐའ་རིས་མེད་ཀྱི་ཡོངས་འཛིན་སུམ་ཅུ་རྩ་གྲངས་ཙམ་མཉེས་
པ་གསུམ་གྱི་སྒོ་ནས་བསྟེན། གསར་སྙིང་གི་གདམས་པ་དཔག་ཏུ་མེད་པ་
གསན། དགེ་རྒྱས་དབེན་པའི་སྒྲུབ་སྡེ་གསར་དུ་བཏབ་སྟེ་ལྷག་པའི་ལྷ་མཆོག་དུ་
མའི་གྲངས་དུས་མཚན་མའི་བསྙེན་སྒྲུབ་ཚད་དུ་ཕྱིན་པ་མཛད། སྒྲུབ་བརྒྱུད་ཤིང་རྟ་
བརྒྱད་ཀྱི་གདམས་པ་མཐའ་དག་ཐུགས་ཉམས་སུ་བཞེས། ཁྱད་པར་གསུང་ངག་
ལམ་འབྲས་ལ་བརྟེན་ཏེ་ལམ་རྟགས་ཀྱི་ཡོན་ཏན་མངོན་དུ་གྱུར། གང་ཤར་རྡོ་རྗེའི་
རྟོགས་བརྗོད་མང་དུ་བཞེངས་པ་འཕགས་ཡུལ་གྱི་གྲུབ་ཐོབ་རྣམས་ཀྱི་དོ་ཧ་དང་



དབྱེར་མེད་པ་བཞུགས། གཞན་ཡང་གསུང་འབུམ་སྐོར་པོད་ལྔ་ཙམ་
མཆིས། གདན་ས་ཆེན་པོ་དཔལ་ལྡན་ས་སྐྱ་དང་བསམ་ཡས་མི་འགྱུར་ལྷུན་གྱིས་
གྲུབ་པའི་གཙུག་ལག་ཁང་ལ་སོགས་པའི་ཆོས་ཀྱི་ཁྲི་འཕང་མཐོན་པོ་རྣམས་སུ་
ཞབས་པད་བཀོད་དེ་གསུང་ངག་ལམ་འབྲས་སློབ་བཤད་ཀྱི་ཉམས་ཁྲིད་གཙོ་བོར་
གྱུར་པའི་གསར་རྙིང་གྲུབ་མཐའ་རིས་མེད་ཀྱི་ཟབ་ཆོས་གདུལ་བྱ་གང་ལ་གང་དགོས་
སུ་བསྩལ། ཁྱད་པར་ས་སྐྱ་དང་། རྙིང་མ། ཤངས་པ་བཀའ་བརྒྱུད་པའི་ཆོས་
བརྒྱུད་ལ་བཀའ་དྲིན་བསམ་གྱིས་མི་ཁྱབ་པ་ཆེ། ས་སྐྱ་བླ་བྲང་ཤར་དང་རིན་ཆེན་
སྒང་རྟེན་དང་བརྟེན་པ་གསར་བཞེངས་གནང་བ་སོགས་བྱ་བ་ལས་ཀྱི་འཁོར་ལོའི་
ཕྱོགས་ལའང་ཕྲིན་ལས་ཀྱི་ཕྱག་རྗེས་བླ་ན་མ་མཆིས་པ་མངའ། དགུང་གྲངས་
བདུན་ཅུ་རྩ་ལྔ་རབ་བྱུང་༡༧ ཆུ་བྱ་ལོ་༡༩༩༣ ཟླ་༦ ཚེས་༡༧ ལ་གདན་ས་བླ་
བྲང་ཤར་ནས་ངོ་མཚར་བའི་ལྟས་དང་བཅས་སྐུའི་བཀོད་པ་བསྡུས། འདིའི་ཐད་
སྔོན་དུས་ཨར་བྱང་ཆུབ་ཡེ་ཤེས་ཤེས་རབ་ཀྱི་ཕ་རོལ་ཏུ་ཕྱིན་པ་འཆད་པའི་འཕྲོ་ལ་
གཤེགས་པ་དང་། ཀུན་མཁྱེན་རོང་སྟོན་ཆེན་པོ་ཞི་བར་གཤེགས་པ་དང་ཆོས་འཕྲོ་
བཅད་པའི་བར་ལ་ཉིན་ཞག་གཉིས་ལས་མེད་པ་ལྟར། རྗེ་འདི་ཉིད་ཀྱང་བྱང་གཏེར་
སྒྲུབ་སྐོར་གསུམ་གྱི་དབང་གནང་བ་དང་སྐུ་གཤེགས་པའི་བར་ལ་ཉིན་ཞག་གཉིས་
ལས་མེད་པས་འདི་ཁོ་ནའང་ཤིན་ཏུ་ངོ་མཚར་བའི་རྣམ་ཐར་དུ་མངོན། བརྒྱུད་འཛིན་



སློབ་ཚོགས་རྣམས་ཀྱང་། དབེན་པའི་རི་སུལ་རྣམས་སུ་ཆོས་དང་གདམས་ངག་ལ་
རྩེ་གཅིག་ཏུ་གཞོལ། ལྟོ་སྐྱ་གོས་ཧྲུལ་འདོད་ཆུང་ཆོག་ཤེས་ཀྱི་ངང་། ཚེ་འདི་ལས་
ཕྱི་མ་གལ་ཆེ་བ་གཟིགས་པ་ཤ་སྟག་བྱུང་། སྒྲུབ་བརྩོན་བསྟན་པ་ཆོས་གྲགས། སྐུ་
དབོན་འཇམ་དབྱངས་སེང་གེ མཁན་འཇིགས་མེད་བསྟན་འཛིན་ཕྲིན་ལས་རྣམས་
ཀྱིས་གསུང་ངག་ལམ་འབྲས་ཀྱི་བསྟན་པ་ཕྱོགས་དང་དུས་དང་གནས་སྐབས་ཀུན་ཏུ་
མི་ཉམས་པ་སྤེལ་བཞིན་པའོ། །མཁན་ཆེན་འཇམ་དབྱངས་བློ་གསལ་བཟང་པོའི་
གསུང་མགུར་གཅེས་བཏུས་ཞེས་པའི་དེབ་ཆུང་འདི་ནི་ཞལ་གསུང་རྣམ་མགུར་ཆེན་
མོ་ལས་བློ་སྦྱོང་དང་རིག་པ་ངོ་སྤྲོད་སྐོར་གྱི་མགུར་ཚན་ཕལ་ཆེར་བཏུས་ཏེ་སྟབས་
བདེའི་དེབ་ཆུང་འདི་བཞིན་བཀོད་པ་ཡིན། སྐབས་དོན་སྦྱོར་མཚམས་སོགས་ཀྱི་
ཐད་རྣམ་ཐར་ཆེན་མོའི་ཚིག་འགྲོས་ཇི་བཞིན་ལས་རྡོ་རྗེའི་གསུང་ལ་སོ་སྐྱེའི་ཚིག་གིས་
མ་བསླད་པ་བྱ་རྒྱུ་ནི་བྱིན་རླབས་ཀྱི་ཚན་ཁ་མི་ཉམས་པའི་ཆེད་ཡིན། རྒྱུ་མཚན་དེས་
ན་དཀར་ཆག་སོགས་ཀྱི་སྤྲོས་པའང་རྒྱངས་རིང་དུ་དོར་ཏེ་རྗེ་བླ་མའི་ཞལ་སློབ་ཐང་གྲྭ་
བསོད་ནམས་ཕྲིན་ལས་དང༌། བསམ་འགྲུབ་རྡོ་རྗེ། འཇམ་དཔལ་བཟང་པོ་བཅས་
ནས་གཞན་ཕན་ལྷག་བསམ་བཟང་པོས་ཀུན་ནས་བསླངས་ཏེ་པར་བསྐྲུན་གནང་
སྐབས། སྙིང་ནས་རྗེས་སུ་ཡི་རངས་བཅས་ཕྲན་བསྟན་འཛིན་སྨོན་ལམ་
གྱིས།། །། ༈ ཕྱི་ལོ་༢༠༠༩ ལོར་སྟག་ཚང་མཁན་སྤྲུལ་རིན་པོ་ཆེའི་



ཕྱག་ནས་གསུང་མགུར་དེབ་ཆུང་འདི་མཇལ་བྱུང་བར། དབུལ་པོས་གཏེར་རྙེད་ལྟ་
བུའི་ཡིད་འཕྲོག་སྟེ་བལ་ཡུལ་མཆོད་རྟེན་གྱི་དཔེ་དེབ་ཚོང་ཁང་ཚང་མར་ཉུལ་
ཡང་། ད་ཆ་རྫོགས་ཟིན་པ་དང་སླད་འབྱོར་མིན་མི་ཤེས་སྐད་ཐོས་སྐབས་ཡིད་
འཕོངས་པའི་རྣམ་པས་རྒྱུད་བསྐུལ་ཏེ། སླར་ཡང་རྒྱལ་ཡོངས་ས་ཆེན་ཞེས་པ་ནས་
ཚར་གྲྭ་གུ་རུས། མགུར་གསུངས་པ་པོ་སྐུ་ངོ་མ་ནས་ཆོས་འབྲེལ་མ་ཐོབ་ཀྱང་
བརྒྱུད་པ་འདུས་པར་དྭང་འདོད་ཡིད་ཆེས་ཀྱི་སྒོ་ནས་དེབ་གྲངས་༥༠༠ ཐམ་པ་པར་
བསྐྲུན་ཞུས་པར་བླ་མ་ཡི་དམ་མཁའ་འགྲོ་ཆོས་སྐྱོང་སྲུང་མས་གནང་བ་སྩོལ་
ཞིང་
། འབྲེལ་ཚད་སྐུ་བཞིའི་གོ་འཕངས་རིན་པོ་ཆེ་ཐོབ་པའི་རྒྱུར་གྱུར་ཅིག། །།
3/ :
3
2
:



༄༅། །དཔལ་ས་སྐྱའི་བསྟན་འཛིན་མཁས་གྲུབ་དབང་པོ་མཁན་ཆེན་རྡོ་རྗེ་འཆང་འཇམ་
དབྱངས་བློ་གསལ་བཟང་པོ་མཆོག་གི་ཞལ་གསུང་རྣམ་མགུར་ཆེན་མོ་ལས་གསུང་མགུར་སྐོར་
འགའ་ཞིག་ཁོལ་དུ་ཕྱུང་བ་བཞུགས་སོ།། ༈ །བླ་མ་རྒྱང་འབོད་ཀྱི་གླུ་བླངས་པ་ནི། ན་
མོ་གུ་རུ་བྷྱ། མཁྱེན་ནོ་མཁྱེན་ནོ་བླ་མ་བཀའ་དྲིན་ཅན་མཁྱེན་ནོ། །དྲན་ནོ་དྲན་ནོ་བླ་
མ་བཀའ་དྲིན་ཅན་དྲན་ནོ། །སྤྱི་གཙུག་པདྨ་རྒྱས་པའི་གེ་སར་གྱི་དབུས་ན། །བསླུ་
མེད་དཀོན་མཆོག་གསུམ་གྱི་ངོ་བོ་རུ་བཞུགས་ཏེ། །སུམ་ལྡན་རྡོ་རྗེ་འཛིན་པའི་སྐུ་
ཉིད་དུ་བཞེངས་པའི། །དྲིན་ཆེན་རྩ་བའི་བླ་མ་སྙིང་དབུས་ནས་དྲན་བྱུང༌། །འཇམ་
དབྱངས་སྤྲུལ་པའི་རྣམ་རོལ་ས་སྐྱ་པ་ཡབ་སྲས། །གསང་ཆེན་རྒྱུད་སྡེའི་མངའ་
བདག་ཨེ་ཝཾ་པ་ཡབ་སྲས། །སློབ་བཤད་བསྟན་པའི་མངའ་བདག་ཚར་པ་རྗེ་ཡབ་
སྲས། །ཚོགས་བཤད་ཤིང་རྟའི་སྲོལ་འབྱེད་དཀོན་མཆོག་གི་ལྷུན་གྲུབ། །ངོ༌
མཚར་བཀའ་བབས་བདུན་ལྡན་མཁྱེན་བརྩེ་ཡི་དབང་པོ། །རབ་འབྱམས་རྒྱུད་སྡེའི་
སྡུད་པོ་བློ་གཏེར་གྱི་དབང་པོ། །སྙིགས་དུས་འགྲོ་བའི་མགོན་པོ་ངག་དབང་གི་
ལེགས་པ། །འཇམ་དབྱངས་ངུར་སྨྲིག་བཞེས་པ་ཆོས་ཀྱི་ནི་རྒྱལ་མཚན། །ཁྱད་
པར་མ་ལུས་རྒྱལ་བའི་ཡེ་ཤེས་ཀྱི་ཕུང་པོ། །རྒྱལ་སྲས་གཞོན་ནུའི་ཚུལ་འཆང་དྲིན་
ཆེན་གྱི་བླ་མ། །འཇམ་དཔལ་དབྱངས་དངོས་ཆོས་ཀྱི་བློ་གྲོས་ལ་སོགས་པའི། །རྩ་
བརྒྱུད་དྲིན་ཆེན་བླ་མ་སྙིང་དབུས་ནས་དྲན་བྱུང་། །ཨ་ཧོ། བདག་འཛིན་རྨོངས་



པའི་ཁྲག་མཚོ་སྲིད་རྩེ་རུ་ཕྱུར་བ། །སྟོང་ཉིད་བདེ་ཆེན་ཞལ་དུ་ཧུབ་གཅིག་གིས་
གསོལ་ནས། །སྐུ་དང་ཡེ་ཤེས་བདུད་རྩིའི་བཅུད་ལེན་དུ་བསྒྱུར་བའི། །ཧེ་རུ་ཀ་
དཔལ་དྲིན་ཆེན་བླ་མ་དེ་མཁྱེན་ནོ། །གཞི་ལུས་དཀྱིལ་འཁོར་རྣམ་བཞིའི་ལྷན་སྐྱེས་
ཀྱི་འཛིན་མར། །སྨིན་ལམ་དབང་བཞིའི་ཆར་རྒྱུན་བར་མེད་དུ་བྲན་པས། །དོན་
གཉིས་འབྲས་བུ་མཆོག་གི་དགའ་སྟོན་ལ་སྦྱོར་བའི། །གདན་གསུམ་ཚང་བའི་དེང་
དཔོན་བླ་མ་དེ་མཁྱེན་ནོ། །དབང་བཞིའི་ཡེ་ཤེས་འདྲེན་པའི་རྡོ་རྗེ་ཡི་གསེང་
ལམ། །རིམ་གཉིས་རྣལ་འབྱོར་ཟབ་མོའི་སྐྱོ་གྲོགས་དེ་བྱིན་པས། །བདེ་ཆེན་ཡེ་
ཤེས་ཕྱག་རྒྱ་ཆེན་པོ་ཡི་དགའ་སྟོན། །སྙིང་ལ་སྦྱིན་པའི་དྲིན་ཆེན་བླ་མ་དེ་མཁྱེན་
ནོ། །མཁྱེན་ནོ་མཁྱེན་ནོ་བླ་མ་བཀའ་དྲིན་ཅན་མཁྱེན་ནོ། །དྲན་ནོ་དྲན་ནོ་བླ་མ་
བཀའ་དྲིན་ཅན་དྲན་ནོ། །མཁྱེན་ནོ་མཁྱེན་ནོ་སྐྱབས་གསུམ་ཀུན་འདུས་དེ་མཁྱེན་
ནོ། །མཁྱེན་ནོ་མཁྱེན་ནོ་སྐུ་གསུམ་དབྱེར་མེད་དེ་མཁྱེན་ནོ། །མཁྱེན་ནོ་མཁྱེན་ནོ་རྩ་
གསུམ་མངའ་བདག་དེ་མཁྱེན་ནོ། །དཀྱིལ་འཁོར་དབུས་ན་བཞུགས་པའི་དྲིན་ཅན་
བླ་མ་དེ་དྲན་བྱུང་། །འདི་ཕྱིའི་ལམ་བཟང་སྟོན་པའི་དྲིན་ཆེན་བླ་མ་དེ་དྲན་བྱུང་། །
བཀའ་དྲིན་འཁོར་མཐའ་བྲལ་བའི་དྲིན་ཆེན་བླ་མ་དེ་དྲན་བྱུང་། །སྙིང་ནས་གདུང་
བས་འབོད་དོ་ཐུགས་རྗེས་འབྲལ་མེད་དུ་གཟིགས་མཛོད། །ཀྱེ་མ་ལས་ངན་ཁུར་
ཁྱེར་སྙོམས་ལས་པ་བདག་ནི། །བླ་མས་རྗེས་བཟུང་གདམས་ངག་ཟབ་རྒུ་ཞིག་ཐོབ་



ཅིང་། །རྟག་ཏུ་སྙིང་པོའི་སྒྲུབ་ལ་བརྩོན་ཁུལ་འདྲ་བྱས་ཀྱང་། །ཤོག་དྲིལ་ངན་ལམ་
ཤོར་བའི་རང་སེམས་ནི་མ་ཐུལ། །བློ་དང་བྱ་བའི་ཐབས་ལ་ཇེ་མཁས་དང་ཇེ་
མཁས། །སྒྱུ་ལུས་སྐྱིད་འདོད་སྣང་བ་ཇེ་ཆེ་དང་ཇེ་ཆེ། །རང་སེམས་ཆགས་སྡང་
སྤྲིན་ནག་ཇེ་ལོང་དང་ཇེ་ལོང་། །ཞེ་སྡང་དྲག་པོའི་མེ་ཆེན་ཇེ་འབར་དང་ཇེ་འབར། །
འདོད་ཆགས་སྲིད་པའི་ཁྲག་མཚོ་ཇེ་འཁྲུགས་དང་ཇེ་འཁྲུགས། །གཏི་མུག་རྨོངས་
པའི་མུན་པ་ཇེ་ནག་དང་ཇེ་ནག །ཕྲག་དོག་འགྲན་སེམས་རླུང་དམར་ཇེ་འཚུབ་དང་
ཇེ་འཚུབ། །ང་རྒྱལ་སེར་སྣའི་མདུད་པ་ཇེ་དམ་དང་ཇེ་དམ། །བདག་འཛིན་འགོང་
པོའི་རྒྱུ་འགྲུལ་ཇེ་ཐུ་དང་ཇེ་ཐུ། །སྙིགས་མ་ལྔ་ཡི་རང་མཚང་ཇེ་རྡོལ་དང་ཇེ་
རྡོལ། །འཆི་བདག་གཤིན་རྗེའི་བང་ཆེན་ཇེ་ཉེ་དང་ཇེ་ཉེ། །ལོ་དང་ཟླ་བའི་ལ་མོ་
གཅིག་རྒྱག་དང་གཉིས་རྒྱག །ཉེས་ལྟུང་སྒྲིབ་པའི་སེར་རྒོད་གཅིག་འབབ་དང་
གཉིས་འབབ། །འཇིག་རྟེན་འཁྲུལ་བའི་རྣམ་གཡེང་ཇེ་མང་དང་ཇེ་མང༌། །ཚུལ་
འདི་གཟིགས་སམ་འཇམ་མགོན་ཐུགས་རྗེ་ཡི་བདག་ཉིད། །གཟིགས་ན་ཐུགས་
ཀྱིས་བཟོད་དམ་དྲིན་ཆེན་གྱི་བླ་མ། །སྔོན་ཆད་ཁྱེད་ཀྱི་བཀའ་འདས་འཁོར་བ་ཡི་
ལས་བསྒྲུབས། །ཀྱེ་མ་ད་ནི་འཁོར་བའི་ཕུན་ཚོགས་ལ་འཇིགས་ནས། །སྟོབས་
ཆེན་འཇིགས་སེལ་ཁྱེད་ལ་སྐྱབས་སུ་རང་མཆི་ན། །འཇིགས་པ་མྱུར་དུ་སོལ་མཛོད་
དྲིན་ཆེན་གྱི་བླ་མ། །བདག་བློ་ཆོས་སུ་འགྲོ་ཞིང་དམ་ཆོས་ལམ་དུ་རང་ལོངས་



ཤིང༌། །ལམ་གྱི་འཁྲུལ་པ་ཞི་ནས་འཁྲུལ་སྣང་ཡེ་ཤེས་སུ་འཆར་བར། །ཁྱབ་
བདག་དཔལ་ལྡན་བླ་མས་བྱིན་གྱིས་རང་རློབས་ཤིག །གང་སྐུ་གཡོ་བ་མེད་བཞིན་
སྐུ་གསུམ་གྱིས་འགྲོ་འདུལ། །གང་གསུང་སྐྱེ་འགག་བྲལ་བཞིན་ཐེག་གསུམ་གྱི་སྒྲ་
སྒྲོགས། །གང་ཐུགས་གཡོ་བ་མེད་བཞིན་སྙིང་རྗེ་ཡི་གཏེར་མངའ། །བླ་མའི་སྐུ་
གསུང་ཐུགས་ཀྱི་བཀའ་དྲིན་ཞིག་ཞུའོ། །ཞེས་པ་འདི་ནི་རྗེ་བླ་མ་འཇམ་མགོན་ངག་དབང་ལེགས་
པའི་དྲུང་ནས་གསུང་ངག་རིན་པོ་ཆེ་ཞུ་སྐབས། བླ་མ་བརྒྱུད་པའི་ཡོན་ཏན་དྲན་བཞིན་དུ་བླ་མའི་གདན་ས་ཐར་ལམ་
རྣམ་རྒྱལ་དགོན་དུ་སྦྱར་བའོ།། ༈ །རྗེ་བླ་མ་འཇམ་དབྱངས་རྒྱལ་མཚན་མཆོག་དགུང་གྲངས་བདུན་ཅུ་དོན་
གཉིས་བཞེས་པ་ལྕགས་འབྲུག་ཟླ་བ་གསུམ་པའི་ཚེས་བཅུ་དྲུག་ལ་གློ་བུར་དུ་ངོ་མཚར་བའི་ལྟས་དང་བཅས་ཏེ་ཟབ་
དགོངས་ཆོས་དབྱིངས་སུ་ཐིམ་པར་གྱུར་ཏོ། །དེའི་ཚེ་ཡིད་སྐྱོ་བའི་གླུ་བླངས་པ་ནི། ཀྱེ་མ་འཇིགས་རུང་
འཁོར་བའི་རྒྱ་མཚོ་ཆེ། །ངན་འགྲོ་གདུག་པའི་རྦ་རླབས་གཡོ་བའི་ནང་། །ལས་ཀྱི་
རླུང་དམར་དྲག་པོས་བདས་པ་ལ། །སྡུག་བསྔལ་སྲིན་པོའི་གྲོང་གིས་གཙེ་བ་
ལས། །ཐར་པ་ཆེན་པོའི་གྲོང་དུ་དབུགས་འབྱིན་པའི། །བཤེས་གཉེན་ཅང་ཤེས་
དབང་པོ་གང་དུ་གཤེགས། །ཀྱེ་མ་ཀྱི་ཧུད་ཀྱེ་མ་ཀྱི་ཧུད་ཨང་། །རྗེ་བཙུན་བླ་མ་
དག་པའི་ཞིང་དུ་གཤེགས། །སྐལ་ངན་བདག་ནི་འཁོར་བའི་སྲིན་གླིང་ལུས། །
ཉམ་ཐག་བྱིས་པས་ཕ་མ་འབོད་པ་བཞིན། །ངུ་བའི་འོ་དོད་བོས་ཀྱང་མ་མཐོང་
བས། །སྐལ་ངན་བདག་གི་སྙིང་འདི་གས་ལ་ཐུག །དངོས་དང་རྨི་ལམ་ཉམས་ཀྱི་
སྣང་ཆ་ལ། །ཕ་ཁྱེད་དགྱེས་པའི་ཞལ་བཟང་མི་སྟོན་ན། །ཀྱེ་མ་མགོན་མེད་བདག་



གིས་ཇི་ལྟར་བྱ། །འདི་ཕྱི་ཀུན་ཏུ་ཁྱེད་ལས་སྐྱབས་གཞན་མེད། །མཐོར་གཏོང་
དམའ་གཏོང་ཅི་མཛད་ཁྱེད་རང་ཤེས། །ཞེས་པའི་སྨྲེ་སྔགས་འདི་ཤུགས་ཀྱིས་ཐལ་ལོ།། ༈ །
དེ་རྗེས་ཁུ་བོ་དམ་པ་བློ་གྲོས་མཁྱེན་རབ་དགུང་གྲངས་ང་ལྔ་བཞེས་པའི་དུས་ངོ་མཚར་བའི་ལྟས་དང་བཅས་ཏེ་ཞི་བར་
གཤེགས་སོ། །དེའི་ཚེ། ཀྱེ་མ། ཕ་བླ་མ་མི་མངོན་དབྱིངས་སུ་གཤེགས། །བུ་དྭ་ཕྲུག་
འཁོར་བའི་ཐང་དཀྱིལ་འཁྱམས། །ཕ་དྲན་པ་སྙིང་གིས་མ་བཟོད་ནས། །ངུ་མཆི་
མའི་རྒྱུན་དང་སྨྲེ་སྔགས་བཅས། །ཉམ་ཐག་པའི་ངུ་འབོད་འདི་གསན་ན། །ཕ་བརྩེ་
བས་མི་དགོངས་བཟོད་དམ་ཅི། །ཞེས་ཀྱང་སྨྲས་སོ།། ༈ །རང་ལོ་ཉེར་གསུམ་ལྕགས་འབྲུག་
ལོར་ཀྱེ་རྡོར་བསྙེན་ཆེན་ལོ་འཁོར་མ་ཞིག་ལ་ངག་རིང་བཅས་དང་མཚམས་ཤིན་ཏུ་དམ་པར་བྱས་པས་ཁམས་འདུས་
ཀྱི་རྣམ་པ་ཅུང་ཟད་བྱུང་བར་རྫོང་གསར་དུ་རིན་པོ་ཆེའི་མདུན་ཞུ་ཡིག་ཕུལ་བས། གེགས་སེལ་གྱི་ཞལ་གདམས་ཐུན་
མོང་མ་ཡིན་པ་མང་པོ་དང་ཁྱད་པར། ཨ་ཧོ། བུ་ཆོས་ཀུན་སེམས་ཀྱི་སྣང་བ་ཡིན། །ན་ཚ་
བདེ་སྡུག་རྣམ་རྟོག་ཡིན། །རྣམ་རྟོག་གི་རྩ་བ་བཅད་གྱུར་ན། །སྐྱེ་འགག་གནས་
བྲལ་འགྲོ་འོང་མེད། །སེམས་ཉིད་གསལ་རིག་སྟོང་པ་གསུམ། །ཟུང་འཇུག་དེ་བླ་
མ་ཡི་དམ་ཡིན། །དེ་རང་ངོ་ཤེས་པའི་ལྟ་བ་ལ། །འཛིན་པའི་སྒྲོག་གིས་མ་འཆིང་
ཞིག །སྤྲོས་བྲལ་གྱི་ལྟ་བ་དེའི་ངང་ནས། །བསྐྱེད་རྫོགས་སོགས་རྩལ་མདངས་ཅི་
ཤར་ཡང་། །འགག་མེད་ཀྱི་བསྒོམ་པར་ནན་ཏན་མཛོད། །གེགས་སེལ་དང་
བོགས་འདོན་རྒྱལ་པོ་ནི། །ལམ་ཟབ་བླ་མའི་རྣལ་འབྱོར་ཡིན། །མོས་གུས་ཀྱི་
གནད་དུ་བསྣུན་པ་གཅེས། །དེ་སྐད་གདམས་པ་ཉུང་ངུ་འདི། །རང་ལ་ཉམས་མྱོང་
10



ཡོད་མིན་ཀྱང་། །བླ་མ་རྣམས་ཀྱིས་གདམས་པ་བཞིན། །བརྗོད་འདིས་ཁྱེད་ལ་
ཕན་གྱུར་ཅིག །ཅེས་སོགས་ཀྱི་ཞལ་གདམས་གནང་བས་གེགས་ལས་གྲོལ་ཞིང་བསྙེན་པ་སྦྱིན་སྲེག་བཅས་
མཐར་ཕྱིན།། ༈ །ལོ་འདིའི་ཟླ་བ་གསུམ་པའི་ཚེས་ཉེར་དགུའི་ཉིན་དགུང་གྲངས་བདུན་ཅུ་རྩ་བརྒྱད་བཞེས་པའི་
རྗེ་བླ་མ་ལེགས་པའི་ཞབས་བདེ་བ་ཅན་དུ་གཤེགས་སོ། །དེའི་ཚེ། ཀྱེ་མ་འཇིགས་རུང་འཁོར་བའི་རྒྱ་
མཚོའི་ཆེ། །སྒྲོལ་བའི་དེད་དཔོན་ལན་གཅིག་རྙེད་པ་དེ། །རྨི་ལམ་ནོར་རྙེད་བཞིན་
དུ་དབྱིངས་སུ་ཡལ། །ཀྱེ་མ་ད་ནི་བདག་གིས་ཇི་ལྟར་བྱ། །ཉིན་དྲན་མཚན་དྲན་རྗེ་
བཙུན་བླ་མ་དྲན། །བཟོད་མེད་གདུང་བའི་སྙིང་རླུང་དྲག་པོ་ལྡང་། །འདི་ལ་གསོ་
བའི་ཐབས་གཞན་མ་རྙེད་པས། །མགོན་ཁྱེད་བཞུགས་པའི་ཞིང་ཁམས་བདེ་བ་
ཅན། །མྱུར་དུ་དྲོངས་ཤིག་རྗེ་བཙུན་བླ་མ་ཀྱེ། །ཞེས་དང༌།། ། །འཇམ་མགོན་ངག་
དབང་ལེགས་པ་ལ་གསོལ་བ་འདེབས་པ་སྙིང་ནས་དད་པའི་རྦ་རླབས་གཡོ་བ་ཞེས་བྱ་བ་འདིའང་བྱས་སོ།། ཨ་
ཧོ། མཐོང་ན་འཁོར་བའི་ལམ་ལས་རང་ཤུགས་ཀྱིས་ལྡོག་ལ། །ཐོས་པས་ཐར་
པའི་ས་མཁན་གཅིག་པུ་རུ་གྱུར་ཅིང་། །དྲན་པས་སྲིད་དང་ཞི་བའི་འཇིགས་པ་ཀུན་
སེལ་བའི། །སྐྱབས་ཀུན་འདུས་པའི་བདག་ཉིད་དྲིན་ཆེན་གྱི་བླ་མ། །འཇམ་མགོན་
ངག་དབང་ལེགས་པ་སྙིང་དབུས་ནས་དྲན་བྱུང་། །ལུས་ཀྱི་བ་སྤུའི་འཁྲི་ཤིང་དབང་
མེད་དུ་ལྡང་ཞིང་། །ངག་གི་གདུང་དབྱངས་དྲག་པོའི་འོ་དོད་ཀྱིས་འབོད་ན། །ཁྱེད་
ཤེས་དད་པས་བསྐུལ་བའི་སྐལ་ལྡན་གྱི་བུ་ལ། །རྟག་ཏུ་འདུ་འབྲལ་མེད་པའི་ཐུགས་
11



རྗེ་ཡིས་གཟིགས་ཤིག །རང་གྲོལ་བཅོས་བསྒྱུར་བྲལ་བ་ཆོས་ཉིད་ཀྱི་ངོ་བོ། །རང་
བཞིན་ཡོད་མེད་རྟག་ཆད་འཕོ་འགྱུར་ལས་འདས་པའི། །རང་རིག་བརྗོད་དུ་མེད་པ་
ཆོས་སྐུ་ཡི་བླ་མ། །འཇམ་མགོན་ངག་དབང་ལེགས་པ་སྙིང་དབུས་ནས་དྲན་
བྱུང་
། །ང་ཡི་ཀུན་རྟོག་རང་གྲོལ་ཆེན་པོ་ལ་སྦྱོར་ཐོང་། །གསལ་ཁྱབ་ནམ་མཁའ་
ལྟ་བུའི་རང་སེམས་ལ་བལྟས་པས། །གསལ་འཛིན་སྟོང་འཛིན་མཚན་རྟོག་རང་ངོ་
རུ་དག་པའི། །གསལ་སྟོང་ཟུང་དུ་འཇུག་པ་ལོངས་སྐུ་ཡི་བླ་མ། །འཇམ་མགོན་
ངག་དབང་ལེགས་པ་སྙིང་དབུས་ནས་དྲན་བྱུང་། །ང་ཡི་རྟག་ཆད་ཟུང་འཇུག་ཡེ་
ཤེས་ལ་སྦྱོར་ཐོང་། །མ་སྐྱེས་གདོད་ནས་དག་པ་ཆོས་ཉིད་ཀྱི་རང་མདངས། །མ་
འགག་ཚོགས་དྲུག་རྟོག་པ་རང་ངོ་རུ་གྲོལ་བའི། །མ་ལུས་རྒྱལ་བ་ཀུན་གྱི་སྤྲུལ་སྐུ་
ཡི་རྣམ་རོལ། །འཇམ་མགོན་ངག་དབང་ལེགས་པ་སྙིང་དབུས་ནས་དྲན་བྱུང༌། །
ང་ཡི་རྟོག་ཚོགས་རང་གྲོལ་ཆེན་པོ་ལ་སྦྱོར་ཐོང་། །ཆོས་ཉིད་འཁོར་འདས་མིང་
བཏགས་ཟད་པ་ཡི་སྦུག་ཏུ། །ཆོས་དང་ཆོས་ཅན་དབྱེར་མེད་བདེ་ཆེན་གྱི་ཐིག་
ལེ། །ཆོས་དབྱིངས་ཀུན་ཁྱབ་ངོ་བོ་ཉིད་སྐུ་ཡི་བླ་མ། །འཇམ་མགོན་ངག་དབང་
ལེགས་པ་སྙིང་དབུས་ནས་དྲན་བྱུང་། །ང་ཡི་གཉིས་འཛིན་གདོད་མའི་གཞི་དབྱིངས་
ལ་སྦྱོར་ཐོང་། །ཕྱོགས་མེད་ཉེར་གཅིག་འདུ་ཤུགས་མེ་བཞིན་དུ་འབར་བའི། །ཟབ་
གསང་རྡོ་རྗེ་ཐེག་པའི་གསེང་ལམ་ལ་བརྟེན་ནས། །ཚེ་གཅིག་ཆེ་བ་གསུམ་ལྡན་
12



རྒྱལ་ས་ལ་འཁོད་པའི། །ཕ་རྒན་སྐུ་དྲིན་དབང་པོ་སྙིང་དབུས་ནས་དྲན་བྱུང་། །ང་
ཡི་ཕུང་ཁམས་འཇའ་ལུས་འོད་སྐུ་ལ་སྦྱར་ཐོང་། །ཞེས་པའི་གདུང་དབྱངས་ཀྱི་འོ་དོད་ཀྱང་
འབོད་པར་བྱས་སོ།། ༈ །བྲག་རྫོང་མའི་བསྙེན་པ་བསྐྱལ་བས་རྨི་ལམ་དང་འོད་གསལ་ཡང་ཡང་ལན་མང་དུ་
ཟིན་པའི་ཚེ། ཨ་ཧོ་ཁྲག་གི་ཆུ་གཏེར། །རྦ་རླབས་འཁྲུགས་པའི་དབུས་ན། །རྒྱལ་
ཀུན་ཡེ་ཤེས་ཕུང་པོ། །མ་རུངས་གདུག་པ་འདུལ་ཕྱིར། །སྲིན་པོའི་གཟུགས་སུ་
སྤྲུལ་བའི། །གར་དགུའི་ཉམས་ཀྱིས་དཔའ་ཞིང་། །མཐིང་ནག་སྤྱན་གསུམ་མེ་
འབར། །བདུད་དཔུང་འདུལ་བའི་དཔའ་བོ། །དམ་ཚིག་ཉམས་པའི་གཤེད་མ། །
དགྲ་བགེགས་སྒྲོལ་བའི་ཤན་པ། །སངས་རྒྱས་བསྟན་པའི་སྲུང་མ། །རྣལ་འབྱོར་
ཡོངས་ཀྱི་དགྲ་ལྷ། །དམ་ཚིག་ཅན་གྱི་གྲོགས་པོ། །སྔགས་རིག་འཛིན་པའི་དགེ་
འདུན། །དཔལ་ལྡན་བླ་མའི་བཀའ་ཉན། །བསྟན་སྲུང་ཡོངས་ཀྱི་རྒྱལ་པོ། །
མཁའ་འགྲོ་བྱེ་བའི་སྡེ་དཔོན། །དུས་གསུམ་རྒྱལ་བའི་བསྟན་སྲུང་། །དུག་གསུམ་
ནད་ཀྱི་སྨན་པ། །སྲིད་གསུམ་ལྷ་འདྲེའི་དམག་དཔོན། །རྒྱུད་གསུམ་དྲེགས་པའི་
ཡང་རྗེ། །ཁམས་གསུམ་སྐྱེ་འགྲོའི་སྲོག་བདག །ཞི་བའི་མདངས་ཀྱིས་མཛེས་
པ། །རྒྱས་པའི་བྱིན་གྱིས་བརྗིད་པ། །དབང་སྡུད་རྩལ་ལ་མྱུར་བ། །དྲག་པོའི་
ལས་ལ་དགའ་བ། །སྐུ་ཡིས་ཞིང་ཁམས་ཁྱབ་པ། །ང་རོས་སྟོང་གསུམ་འདར་
བ། །ཐུགས་རྗེ་ཉེ་རིང་མེད་པ། །ཡོན་ཏན་ཆ་ཤས་རྫོགས་པ། །ཕྲིན་ལས་ཐོགས་
13



པ་མེད་པ། །སྟོབས་ལྡན་མ་ཧཱ་ཀཱ་ལ། །རྒྱུད་གསུམ་དྲེགས་པར་བཅས་པའི། །
དམ་ཅན་ཆོས་སྲུང་རྒྱ་མཚོ། །སྒྲུབ་པ་པོ་ལ་དགོངས་དང་
། །དམ་ཚིག་ཅན་ལ་
གཟིགས་དང་། །སྔོན་གྱི་ཞལ་བཞེས་སྒྲུབས་དང་། །དམ་ཚིག་རྗེས་སུ་སྐྱོངས་
དང༌། །ཁྱད་པར་སྙིགས་མའི་དུས་འདིར། །སྙིང་ནས་ཆོས་ལ་མོས་ཤིང་། །
བསྟན་ལ་གཅིག་ཏུ་སེམས་པའི། །བླ་མའི་ཐུགས་སྲས་ང་ཚོའི། །བསམ་པའི་རེ་
མ་བསྐང་ན། །ཞལ་བཞེས་རལ་བ་མིན་ནམ། །དམ་ཚིག་ཚུལ་བཞིན་སྐྱོང་ན། །
སྙན་བརྒྱུད་གསང་མཛོད་འཛིན་པོ། །ང་ཚོ་བརྒྱུད་འཛིན་བཅས་པས། །གསང་ཆེན་
སློབ་བཤད་ཟབ་མོའི། །ཉན་བཤད་སྒོམ་སྒྲུབ་སྣང་བས། །ས་གསུམ་གསལ་བར་
ནུས་ཤིང་། །བར་ཆད་སྒྲ་གཅན་འཇུག་པ། །མིང་གི་ལྷག་མར་མཛོད་ཅིག །སྤྲང་
བན་འཁོས་ཀ་དམན་ཡང་། །དེང་སང་བླ་ཆེན་ཕལ་ལྟར། །བསྟན་འགྲོའི་དོན་ལ་
བསྙད་དེ། །མངའ་ཐང་རྒྱལ་ཁམས་འགྲན་པའི། །བློ་ངན་གཏིང་ནས་མེད་
པས། །རྣམ་དཀར་སྙན་པའི་འབྲུག་སྒྲ། །ས་གསུམ་ཁྱབ་པར་མཛད་ནས། །
བསྟན་དང་བསྟན་པའི་སྦྱིན་བདག །རྡོ་རྗེ་སྲུང་བའི་རྭ་བར། གཏན་དུ་ཚུད་པར་
མཛོད་ལ། །རབ་འབྱམས་ཞི་བའི་ལས་ལ། །རང་དབང་འབྱོར་བར་མཛོད་
དང༌། །བསྟན་དང་འགྲོ་བའི་དོན་ལ། །སེམས་པ་ཤིན་ཏུ་དཀར་ཡང་། །སྟོབས་
དང་འབྱོར་པས་དབེན་པས། །ཕན་པའི་གོ་སྐབས་བྲལ་བྱུང་། །ཚེ་འདིའི་ལྟོ་གོས་
༢ 4



ཙམ་ཞིག །ཇི་ལྟར་བྱས་ཀྱང་རྙེད་མོད། །བསམ་པ་བསྟན་ལ་སེམས་པས། །ཡེ་
ཤེས་སྤྱན་དང་ལྡན་ན། །ཆོས་དང་སྲིད་ཀྱི་དཔལ་འབྱོར། །དབྱར་མཚོ་བཞིན་དུ་
འཕེལ་བའི། །རབ་འབྱམས་རྒྱས་པའི་ལས་ལ། །རང་དབང་འབྱོར་བར་མཛོད་
དང༌། །ཆོས་བརྒྱད་དབང་གིས་ཕ་རོལ། །འགུགས་འདོད་སྲེད་ཞེན་མིན་པ། །
ཤིན་ཏུ་བསྟན་ལ་སེམས་པས། །འཁོར་སློབ་ཟང་ཟིང་འདུ་བ། །དབྱར་སྤྲིན་བཞིན་
ཏུ་གཏིབས་པའི། །རབ་འབྱམས་དབང་གི་ལས་ལ། །རང་དབང་འབྱོར་བར་
མཛོད་དང༌། །ཕྱོགས་འཛིན་ཆགས་སྡང་དྲག་པོས། །གཞན་སྲོག་འཕྲོག་པའི་སྡིག་
ལས། །རྨི་ལམ་དུ་ཡང་མེད་པས། །བསྟན་འགྲོ་བླ་མའི་དོན་དུ། །གདུག་ཅན་ལྟ་
སྟངས་ཙམ་གྱིས། །མིང་གི་ལྷག་མར་བགྱི་བའི། །རབ་འབྱམས་དྲག་པོའི་ལས་
ལ། །རང་དབང་འབྱོར་བར་མཛོད་དང་། །རྒྱལ་བསྟན་རླུང་གསེབ་མར་མེ། །
ཡོད་ལ་མེད་ཀྱི་དུས་འདིར། །འཁོས་མེད་སྤྲང་པོ་ང་ཡང་། །ཅི་དྲག་འདི་དྲག་
བསམས་པའི། །རེ་བ་གཏིང་ནས་སྐྱེས་ན། །བསྟན་པའི་བདག་པོར་བསྐོས་
ཤིང༌། །མཐུ་རྩལ་ཐོགས་པ་མེད་པའི། །དམ་ཅན་བསྟན་སྲུང་རྒྱ་མཚོ། །ཐུགས་
རྗེ་མཐུ་སྟོབས་བསྐྱེད་རན། །སྔོན་ཚེ་རྡོ་རྗེ་འཆང་གིས། །རྡོ་རྗེ་སྤྱི་བོར་བཞག་
ཅིང་། །བདུད་རྩི་ལྕེ་ལ་བླུད་དེ། །བསྟན་པ་ལག་ཏུ་གཏད་ཚེའི། །ཞལ་བཞེས་དྲན་
པར་གྱིས་ལ། །བརྒྱུད་པ་གསེར་གྱི་ཉག་མ། །དམ་སེལ་གཡའ་དང་བྲལ་བའི། །
15



གྲུབ་ཐོབ་རིག་འཛིན་རྣམས་ཀྱིས། །དཔྱད་གསུམ་ཚད་མས་བཀྲལ་བའི། །མདོ་ ་
སྔགས་སྙན་བརྒྱུད་མན་ངག །ཕྱོགས་ཀུན་དར་རྒྱས་ཁྱབ་མཛོད། །ཉམ་ཆུང་སྤྲང་
པོ་བདག་ཀྱང་། །བསམ་རྒྱུ་ཆོས་ཤིག་བསམས་ཀྱང་། །སྙིགས་དུས་བར་ཆད་
རྒོད་པས། །རྟག་ཏུ་ཡེ་ཤེས་སྤྱན་གྱིས། །བུ་ལ་མ་བཞིན་གཟིགས་པའི། །སྲུང་
སྐྱོབ་མེལ་ཚེ་ཞུའོ། །ཨ་ཧོ་མཐུ་ཆེན་ནག་པོ། །དཔལ་ལྡན་འདོད་ཁམས་ལྷ་
མོ། །ཞིང་སྐྱོང་དམ་ཚིག་མགོན་པོ། །བཀའ་ཉན་དམ་ཅན་རྒྱ་མཚོས། །རྟག་ཏུ་
མེལ་ཚེས་སྐྱོང་བའི། །བཀྲ་ཤིས་རྒྱས་པར་ཞུའོ། །ཞེས་པའི་གླུའང་བླངས་སོ།། །།
འདིའི་དབྱར་འཕྲེ་ཆེན་རྫ་དམར་མ་ཟེར་བའི་ལུང་སྟོང་ཞིག་ཏུ་ཟླ་བ་དྲུག་ཙམ་བསྡད། དེའི་ཚེ་གླུ་བླངས་པ་ནི། ངེས་
འབྱུང་གི་གླུ་ཡིད་སྐྱོ་འདྲེན་པའི་ཕོ་ཉ་ཞེས་བྱ་བ།། ཨ་ཧོ། རྗེ་འགྲན་གྱི་དོ་མེད་རིན་པོ་ཆེ། །
སྤྲང་ཟོལ་མེད་ཀྱི་བློ་སྣ་ཆོས་ལ་བསྒྱུར། །ཆོས་སྐྱེ་མེད་རྟོགས་པར་བྱིན་གྱིས་
རློབས། །ཡང་འདོ་མེད་ཆོས་གཟུགས་ཀྱི་དྲེད་པོ་ཞིག །མི་མེད་དབེན་པའི་རི་
སུལ་དུ། །བག་མེད་དུ་གཅེར་ཉལ་བྱེད་པའི་ཚེ། །ཕྱི་ཡུལ་རྐྱེན་སྣ་ཚོགས་ཀྱིས་
བསྐུལ་བྱས་ནས། །ནང་ངེས་འབྱུང་གི་བསམ་པ་ཅི་ཡང་སྐྱེས། །དེ་གསལ་
འདེབས་ཀྱི་ཚིག་གི་ཕྲེང་བར་སྟར། །ཡིད་ངེས་འབྱུང་སྐྱེད་ཅིག་རྣལ་འབྱོར་པ། །
དཔྱིད་ཟླ་གསུམ་ཁུ་བྱུག་གིས་སྐྱོ་གླུ་ལེན། །དུས་རྟག་ཏུ་སྙན་སྙན་འདྲ་ལགས་
ཀྱང་། །ནམ་ཟླ་དུས་རྫོགས་ནས་རང་ཡུལ་ལོག །ཁུ་བྱུག་སྔོན་མོ་དྲན་ཚེ་ཡི་མུག་
16



སྐྱེ། །གསུང་སྙན་ཡིད་འོང་དྲན་དུས་སྣང་བ་སྐྱོ། །དབྱར་ཟླ་གསུམ་སྤང་ལ་མེ་
ཏོག་སྐྱེས། །དུས་རྟག་ཏུ་བཀྲག་བཀྲག་འདྲ་ལགས་ཏེ། །སྟོན་སེར་བུའི་ངད་ཀྱིས་
ཡུད་ལ་བཅོམ། །རྩི་སྐྱ་སྐམ་པོར་གྱུར་ཚེ་སྣང་བ་སྐྱོ། །མེ་ཏོག་གཞོན་ནུ་དྲན་ནས་
ཡི་མུག་སྐྱེ། །སྟོན་ཟླ་གསུམ་ཞིང་ལ་འབྲས་དྲུག་སྨིན། །དུས་རྟག་ཏུ་སྨིན་སྨིན་
འདྲ་ལགས་ཏེ། །སད་སེར་བའི་དགྲ་ཡིས་ཡུད་ལ་བཅོམ། །སོག་སྐྱ་སྐམ་པོར་
གྱུར་ཚེ་སྣང་བ་སྐྱོ། །ལོ་ཏོག་གཞོན་ནུ་དྲན་ནས་ཡི་མུག་སྐྱེ། །འོད་གསལ་ཉི་ཟླའི་
སྣང་བ་གསལ་གསལ་པོ། །དུས་རྟག་ཏུ་འཚེར་འཚེར་འདྲ་ལགས་ཏེ། །རྟ་བདུན་
ཤིང་རྟ་ཡིས་ཡུད་ལ་དྲངས། །གྲིབ་སོ་ཐང་ལ་བབས་དུས་སྣང་བ་སྐྱོ། །ཉི་གཞོན་
གསར་པ་དྲན་ཚེ་ཡི་མུག་སྐྱེ། །ཡང་སྦྲང་ཆར་སྔོན་མོ་སིམ་སིམ་པོ། །དུས་རྟག་ཏུ་
འབབ་འབབ་འདྲ་ལགས་ཏེ། །ནམ་ཟླ་དུས་རྫོགས་ནས་བུ་ཡུག་འཚུབ། །རི་ཀླུང་
ཁ་བས་བཀང་ཚེ་སྣང་བ་སྐྱོ། །སྦྲང་ཆར་སྔོན་མོ་དྲན་དུས་ཡི་མུག་སྐྱེ། །མདའ་
གཞུང་གསུམ་གྱི་ཆུ་མིག་སྔོ་རིང་མ། །ཁྱོད་ལྷུང་ལྷུང་སྙན་པའི་ཆབ་སྒྲ་སྒྲོག །
དུས་རྟག་ཏུ་འབབ་འབབ་འདྲ་ལགས་ཏེ། །དགུན་གྲང་ངར་གྱིས་འཁྱག་གི་སྦུགས་
སུ་བཅུག །རི་ཀླུང་བཤུར་གྱིས་གང་ཚེ་སྣང་བ་སྐྱོ། །གཙང་ཆབ་སྔོན་མོ་དྲན་དུས་
ཡི་མུག་སྐྱེ། །མཐོ་དགུང་སྔོན་གྱི་ཀློང་ནས་གཡུ་འབྲུག་ལྡིར། །དུས་རྟག་ཏུ་ལྡིར་
ལྡིར་འདྲ་ལགས་ཏེ། །རྒས་ནོར་བུ་ཤོར་ནས་མཚོ་ནང་ལྷུང་། །ཆུ་སྲིན་སྡིག་ཅན་དུ་
17



གྱུར་ཚེ་སྣང་བ་སྐྱོ། །སྔར་གྱི་ང་རོ་དྲན་ནས་ཡི་མུག་སྐྱེ། །བར་སྤང་ལྗོངས་ཀྱི་
ལོགས་ལ་རི་དྭགས་རྩེན༼རྩེད༽། །དུས་རྟག་ཏུ་རྩེད་རྩེད་འདྲ་ལགས་ཀྱང་། །
ལས་ངན་རྔོན་པ་ཡིས་དབང་མེད་ཟིན། །དུག་མདས་ལུས་སྲོག་ཕྲལ་ཚེ་ཡི་མུག་
སྐྱེ། །སྤང་ལྗོངས་གཞོན་ནུ་དྲན་ནས་མཆི་མ་ཤོར། །དམའ་ཆུ་བོའི་གཞུང་ནས་ཉ་
མོ་འཁྱུག །དུས་རྟག་ཏུ་མྱུར་མྱུར་འདྲ་ལགས་ཏེ། །ལྕགས་ཀྱུ་རྣོན་པོ་ཡིས་དབང་
མེད་འཛིན། །གནད་གཅོད་སྡུག་བསྔལ་མྱོང་དུས་སྣང་བ་སྐྱོ། །གསེར་མིག་ཡིད་
འོང་དྲན་དུས་ཡི་མུག་སྐྱེ། །མི་ཕོ་མོ་ཤ་བཀྲག་དཀར་དམར་རྒྱས། །དུས་རྟག་ཏུ་
མཛེས་མཛེས་འདྲ་ལགས་ཀྱང་། །ལོ་དང་ཟླ་བ་ཡིས་རིམ་བཞིན་མནར། །རྒས་
པའི་སྡུག་བསྔལ་མྱོང་དུས་ཡི་མུག་སྐྱེ། །མགོ་སྐྱེས་དཀར་པོར་གྱུར་ཚེ་སྣང་བ་
སྐྱོ། །གཞོན་ལུས་ཡིད་འོང་དྲན་དུས་མཆི་མ་ཤོར། །སྙིང་དུ་སྡུག་པའི་མཛའ་
གྲོགས་ཕོ་མོ་དང༌། །དུས་རྟག་ཏུ་འགྲོགས་འགྲོགས་འདྲ་ལགས་ཀྱང༌། །འཆི་
བདག་གཤིན་རྗེ་ཡིས་དབང་མེད་ཕྲལ། །རོ་གོག་དུར་ཁྲོད་དུ་བསྐྱལ་ཚེ་སྣང་བ་
སྐྱོ། །གཞོན་གྲོགས་ཡིད་འོང་དྲན་དུས་མཆི་མ་ཤོར། །གཉེན་ཉེ་འབྲེལ་བཟའ་ཚང་
མཐོང་དགའ་པོ། །དུས་རྟག་ཏུ་གཤིབ་གཤིབ་འདྲ་ལགས་ཀྱང༌། །གཤིན་རྗེའི་
སྐྱེས་བུ་ཡིས་དབང་མེད་ཕྲལ། །གཅིག་པུ་བར་དོར་འགྲོ་ཚེ་སྣང་བ་སྐྱོ། །ཉེ་འབྲེལ་
བཟའ་ཚང་དྲན་དུས་ཡི་མུག་སྐྱེ། །འཇིགས་སྐྲག་སྡུག་བསྔལ་མྱོང་དུས་མཆི་མ་
18



ཤོར། །མི་ཁས་དྲག་སྟོབས་འབྱོར་ལྡན་པ་ཚོ། །དུས་རྟག་ཏུ་སྐྱིད་སྐྱིད་འདྲ་ལགས་
ཏེ། །གཤིན་རྗེའི་ཐག་ནག་གིས་སྐེ་ནས་ཁྲིད། །བར་དོའི་འཕྲང་རིང་གི་མཐའ་ལ་
སྐྱུར། །འཁྲུལ་སྣང་སྡུག་བསྔལ་མྱོང་དུས་ཡི་མུག་སྐྱེ། །ཚེ་འདིའི་བདེ་སྐྱིད་དྲན་
ཚེ་སྣང་བ་སྐྱོ། །ངན་སོང་སྡུག་བསྔལ་མྱོང་དུས་མཆི་མ་ཤོར། །ལར་ཡུལ་དང་
ཡུལ་ཅན་གང་གིས་ཀྱང་། །ཡིད་སྐྱོ་བའི་ཕོ་ཉ་ཉིད་བྱས་ནས། །ང་འདོ་མེད་ཀྱི་སྤྲང་
པོ་མཉྫའི་མིང་། །གནས་མི་མེད་ཀྱི་ལུང་སྟོང་འགྲིམ་སྙིང་འདོད། །གྲོགས་འཛོལ་
མེད་ཀྱི་རི་དྭགས་དང་འགྲོགས་སྙིང་འདོད། །ཟས་སྡིག་མེད་ཀྱི་ཆུ་གཙང་བཏུང་
སྙིང་འདོད། །སེམས་དལ་མེད་ཀྱིས་འཆི་བདག་བསྒྲག་སྙིང་འདོད། །ལམ་
འཁྲུལ་མེད་ཀྱི་རིམ་གཉིས་བསྒོམ་སྙིང་འདོད། །སྡུག་དོན་མེད་དུ་མྱོང་བའི་སེམས་
ཅན་ཀུན། །གནས་བླ་མེད་ཀྱི་ས་ལ་འགོད་སྙིང་འདོད། །ལར་དགོས་མེད་ཅིག་
རྒྱུད་ལ་མ་སྐྱེས་ན། །འདི་དགོས་དང་འདི་བྱེད་ལ་འགྲུབ་དུས་མེད། །བྱར་མེད་ཀྱི་
ངང་ལ་མ་བཞག་ན། །འཁོར་བའི་བྱ་བྱེད་ལ་ཐོན་དུས་མེད། །རང་ཐག་ཅིག་རང་
གིས་མ་བཅད་ན། །ངོ་སྲུང་དང་མཐུན་འཇུག་ལ་ལོན་དུས་མེད། །ཁོང་དཔོན་དང་
གྲོགས་མཆེད་སྦྱིན་བདག་དང་། །ཉེ་འབྲེལ་དང་ཕ་མ་བུ་བརྒྱུད་སོགས། །སེམས་
གཟུང་བས་ཟིན་པ་ནན་ཏན་དཀའ། །དེ་ཟིན་ཀྱང་བསྐྱར་ནས་འགྲོ་རྒྱུ་ཡིན། །ལར་
བྱིས་པ་སུས་ཀྱང་ཆོས་གེགས་བྱེད། །དབང་གཞན་ལ་མ་བསྐུར་རང་ཐག་ཆོད། །
19



རང་འདོད་དོན་མཐའ་རུ་མ་ཕྱིན་བར། །ཕྱི་འཇིག་རྟེན་སླུ་ཁྲིད་ཅི་བྱུང་ཡང་། །
འགྱུར་མེད་ཀྱི་དམ་བཅའ་བསྟན་པར་མཛོད། །ཅི་བསམ་པའི་དོན་དེ་འགྲུབ་པར་
ངེས། །ལུས་རྐུས་ནོར་བཞིན་དུ་སྦས་ཏེ་ཉལ། །ངག་ལྐུགས་པ་བཞིན་དུ་སྨྲ་བ་
གཅད། །སེམས་མི་རྟག་འཆི་བ་རྒྱུན་དུ་དྲན། །མཐོ་འདོད་དང་རང་རྩིས་མི་ཆེ་
བ། །ཉམ་ཆུང་བྱས་ལ་རང་རྒྱུད་འདུལ། །ཕྱི་ལྟར་སྣང་གི་ཆོས་པར་མི་རེ་བ། །
ལྐོག་ཏུ་རང་སེམས་ཅི་ཐུལ་བྱ། །མཁས་འདོད་ཀྱི་བཤད་ཡམ་མི་མང་བ། །
གདམས་ངག་ཀུན་རང་གི་སེམས་ལ་འཆང་། །གཞན་སྐྱོན་ལ་མི་བརྟག་རང་སྐྱོན་
བརྟག །གཞན་ཟེར་ལ་མི་ཉན་རང་ཐག་གཅོད། །རང་དོན་ལ་མི་སེམས་གཞན་
དོན་སེམས། །སེམས་ཅན་མོས་པ་སྣ་ཚོགས་ཕྱིར། །ཀུན་དང་མཐུན་པ་དཀའ་ན་
ཡང་། །བྱམས་པའི་མིག་གིས་བལྟ་བྱ་ཞིང་། །སྙན་པའི་ཚིག་གིས་སྨྲ་བར་བྱ། །
ཆོས་པ་མུ་གེས་མི་འཆི་བས། །ལྟོ་གོས་འཕྲལ་གྱི་འཚོ་རྐྱེན་ཡང་། །གང་བྱུང་ཙམ་
གྱིས་ཆོག་པར་བྱ། །དེ་རིང་ཅི་བྱུང་གང་བྱུང་བྱེད། །སང་ཉིན་མི་འཆི་གདེང་མེད་
བསམ། །སང་ཉིན་ཅི་བྱུང་གང་བྱུང་བྱེད། །གནངས་ཉིན་མི་འཆི་གདེང་མེད་
བསམ། །མི་ཚེ་ཅི་འཁྱོལ་གང་འཁྱོལ་བྱ། །བཀའ་བརྒྱུད་གོང་མའི་རྣམ་ཐར་
དང༌། །ཇོ་བོ་བཀའ་གདམས་དགེ་བཤེས་ལྟར། །སྡུག་རུས་ཞེ་བཅད་ཆོས་ལ་
བྱ། །ལར་སྙིགས་མའི་སྐྱེ་བོ་དམུ་རྒོད་ལ། །ཕན་པར་སྨྲས་ཀྱང་ལོག་པར་
20



བལྟ། །ལྷག་བསམ་བསྐྱེད་ཀྱང་གཡོ་ཟོལ་མཐོང་། །མཐུན་པར་འགྲོགས་ཀྱང་
དགྲ་རུ་བལྟ། །ཁ་རོག་བསྡད་ཀྱང་མི་ཁ་ལྡང་། །དོན་དེ་ཕྱིར་ཁྲོ་སྡང་སྐྱེ་ཉེ་
བས། །བཟོད་པའི་གོ་ཆ་རྟག་ཏུ་བགོ །བྱམས་སྙིང་རྗེའི་སེམས་ལ་ནན་ཏན་
སྦྱོང༌། །ཡང་བདུད་རིགས་ཀྱི་ཕོ་ཉ་སླུ་འདྲིད་མཁས། །སྔོན་གོམས་ཀྱི་བག་
ཆགས་ཡུན་རེ་རིང་། །འདོད་ཆགས་ཀྱི་ཞེན་འཁྲིས་ངན་ཤུགས་ཆེ། །དོན་དེ་ཕྱིར་
འདོད་ཆགས་སྐྱེ་ཉེ་བས། །དྲན་ཤེས་ཀྱི་མེ་ཆེན་རྟག་ཏུ་སྤོར། །དེ་ཁོ་ན་ཉིད་རྒྱ་
མཚོའི་ངང་ལ་གཞག །ཚུལ་ཁྲིམས་ཀྱི་མིག་དང་བྲལ་གྱུར་ན། །སྦྱིན་སོགས་ཕ་
རོལ་ཕྱིན་གྱུར་ཀྱང༌། །མཐོ་རིས་ཐེམ་སྐས་ཡིད་འོང་ལ། །འཛེག་པའི་སྒོ་སྐབས་
མེད་པའི་ཕྱིར། །དཔྲལ་བའི་མིག་བཞིན་ཚུལ་ཁྲིམས་བསྲུང་། །ཡང་སོ་སོ་སྐྱེ་བོའི་
འདུན་པ་ནི། །ཡུད་ཙམ་གྱིས་ཀྱང་འགྱུར་བའི་ཕྱིར། །ཚེ་སྟོད་འདུལ་འཛིན་གྱི་
མཁན་པོ་ཡང་། །ཚེ་སྨད་བཟའ་དགུའི་ཕ་མ་བྱེད། །སྔར་ལོ་ཆོས་བཤད་ཀྱི་སྟོན་
ཆེན་ཡང་། །ཕྱི་ལོ་ཨར་ཇག་གི་འགོ་པ་བྱེད། །ཚེ་སྟོད་རི་ཁྲོད་ཀྱི་བྱ་བཏང་
ཡང་། །ཚེ་སྨད་གྲོང་པའི་གསོག་འཇོག་རེམ། །ཁར་སང་སངས་རྒྱས་ཀྱི་འདུ་
ཤེས་ལ། །དེ་རིང་བདུད་ལྟར་ལོག་ལྟ་བྱེད། །སྔ་དྲོ་དད་ཅིང་བསྟོད་པ་ལ། །ཕྱི་དྲོ་
ལོག་ལྟ་སྐུར་འདེབས་བྱེད། །དོན་དེ་ཕྱིར་ལས་འབྲས་ཁྱད་གསོད་དང་། །དཀོན་
མཆོག་ལ་ལོག་ལྟ་བྱེད་པ་སོགས། །གཏི་མུག་གི་སྒྲིབ་པ་འབྱུང་ཉེ་བས། མོས་
21



གུས་དང་དག་སྣང་རྒྱུན་དུ་བྱ། །ཤེས་རབ་ཀྱི་སྒྲོན་མེ་རྟག་ཏུ་སྤོར། །མདོར་ན་འཆི་
བ་མ་དྲན་པའི། །དམ་ཆོས་ཅི་དང་གང་བྱེད་ཀྱང་། །ཚེ་འདིའི་ཤོམ་རར་འགྲོ་བའི་
ཕྱིར། །བྱ་བྱེད་མང་པོའི་སྤྲོས་པ་བསྐྱང་། །བྱར་མེད་ངང་ལ་དྲན་རིག་བསྡུ། །
རང་སེམས་འདུལ་ཞིང་རང་རྒྱུད་ཆོས་དང་བསྲེ། །ཆོས་ཀྱི་སྙིང་པོ་ཀུན་རྫོབ་དོན་
དམ་གྱི། །བྱང་ཆུབ་སེམས་གཉིས་བསྒོམ་ལ་ནན་ཏན་བྱ། །འདི་བརྗོད་དགེ་བས་
གཅེས་རྒུའི་མ་རྣམས་ཀྱིས། །ལམ་ལྔ་ས་བཅུའི་བགྲོད་པ་མཐར་ཕྱིན་ནས། །ཆེ་བ་
གསུམ་ལྡན་གོ་འཕང་ཐོབ་པར་ཤོག །ཅེས་པ་འདིའང་ཉིན་མོ་དགྲ་ཡི་ཅ་ཅོ་མེད་ཅིང་། མཚན་མོ་ལྷ་
འདྲེའི་ཀླག་ཅོར་མེད་ལ། མི་བསྲུན་སྐྱེ་བོའི་རྒྱུ་འགྲུལ་མེད་པས་འདུ་འཛིའི་གཡེང་བ་ངང་གིས་སྤོང་ཞིང་ཆོས་བརྒྱད་
ཤུགས་ཀྱིས་འགོག་པའི་གནས་མཐོ་ལ་ཡངས་པ། རླུང་རིག་དྭངས་པས་རྣམ་རྟོག་ཤུགས་ཀྱིས་ཉུང་བ། སྨན་
ལྗོངས་ཉམས་དགའི་དོ་རར་གུར་གུམ་དང་ཨུཏྤལ་ལ་སོགས་པའི་མེ་ཏོག་སྣ་ཚོགས་མདངས་འོད་རབ་ཏུ་བཀྲ་
བ། མདུན་གྱི་སྤང་ལྗོངས་ཉམས་དགའ་བ་ན་རི་དྭགས་རྣ་བ་དང་དགོ་བ་ལ་སོགས་པ་བག་ཕེབས་དལ་གྱིས་རྒྱུ་བས་
སྣང་སྟོང་རྒྱུ་མའི་ཟློས་གར་ཅི་ཡང་བསྒྱུར་བ། བྱ་གོང་མོ་དང་འཇོལ་མོ་ལ་སོགས་པ་སྤུ་སྡུག་གི་གོས་གྱོན་པས་
མགྲིན་པའི་སྒྲ་སྙན་ཅི་ཡང་བརྡུང་བས་རྣ་བའི་དབང་པོ་ཚིམ་པར་བྱེད་ཅིང་། སྟོང་པའི་ནམ་མཁའ་ལ་ཐབས་ཤེས་ཀྱི་
གཤོག་ཟུང་ལྡིང་ཞིང་མགྲིན་པའི་སྒྲ་སྙན་ཅི་ཡང་བསྒྱུར་བས་སྒྲ་རྣམས་གྲག་སྟོང་དུ་ལྷང་ལྷང་འཆར་བ། གཡའ་ཆུ་
དང་གངས་ཆུ། རྫ་ཆུ་སོགས་འབབ་ཆུ་སྣ་ཚོགས་བི་ཌརླུའི་རི་མོ་བྲིས་པ་ལྟར་འབབ་པས་ལྷུང་ལྷུང་སྙན་པའི་ཆབ་སྒྲ་
སྐྱོགས་པ། འབྲེ་ཆེན་མཚོ་བཀྲ་མ་སོགས་མཚོ་དང་རྫིང་བུ་རྣམས་བཻ་ཌཱུརླའི་ཞུན་མ་ལྟར་སྔོ་ཞིང་དྭངས་ལ། མེ་
ཏོག་རྣམ་པ་སྣ་ཚོགས་པ་དང་། ཁྲུང་ཁྲུང་དང་ངང་པ་ལ་སོགས་པ་ཆུ་བྱ་སྣ་ཚོགས་ཀྱིས་སྐད་སྙན་སྒྲོགས་པ། རབ་
ཏུ་བཀྲ་བའི་མེ་ཏོག་གི་སྐྱེད་མོས་ཚལ་ན། རྐང་དྲུག་ལྡན་པའི་བུང་བ་རྣམས་ཟ་ཟི་དར་དིར་གྱི་གླུ་ལེན་པས་རྣ་བའི་
དབང་པོའི་བདུད་རྩིར་གྱུར་ཏེ་རིག་པ་ཡེ་ཤེས་ཀྱི་ངར་འདོན་པ། མི་མ་ཡིན་དང་གཅན་གཟན་གྱི་རྒྱུ་འགྲུལ་མང་བས་
22



དུས་རྟག་ཏུ་སེམས་ཚ་ཧོབ་བེ། ཡིད་སྐྱོ་ལྷང་ངེ་བས་བརྩོན་འགྲུས་དང་ངེས་འབྱུང་མོས་གུས་སོགས་དབང་མེད་དུ་
བསྐུལ་བ། ལབ་གྲོགས་དང་གཡེང་རྐྱེན་ཉུང་བས་དགེ་སྦྱོར་ངང་གིས་འཕེལ་བ། གྲོང་ཁྱེར་གྱི་སྐྱེ་བོ་རྣམས་ཀྱིས་
འཁྲུལ་སྣང་འཁོར་བའི་ལས་ལ་དུས་རྟག་ཏུ་ལང་ལོང་གཡོ་ཞིང་། རི་དེའི་རྩ་བར། མེ་ཏོག་ར་བ་ཞེས་བྱ་བའི་སྐྱེད་
ཚལ་ཉམས་དགའ་བ་ན། ཕྱུགས་རྫི་གཞོན་ནུ་རྣམས་ཀྱིས་མི་རྟག་པ་ལ་རྟག་པར་འཛིན། མི་གཙང་བ་ལ་གཙང་
བརའཛིན། མི་བདེ་བ་ལ་བདེ་བར་འཛིན། བདག་མེད་པ་ལ་བདག་ཏུ་འཛིན་ཏེ། དུས་རྟག་ཏུ་སྣང་བ་མཐོ་ཡེ
རེ། གླུ་ལེན་པ་དང་། བྲོ་བརྡུང་བ། རྩེད་མོ་སྣ་ཚོགས་རྩེ་བ་སོགས་ཀྱིས་རྐྱེན་བྱས་ནས་སྙིང་རྗེ་ཤུགས་ཀྱིས་
འབྱུང་། དུས་ཕལ་ཆེར་སྨུག་རླངས་འཐིབས་ཤིང་ནམ་མཁའ་དྭངས་ལ་ལྷོ་སྤྲིན་འགྱུར་ལྡོག་མང་ཞིང་འཇའ་ཚོན་སྣ་
ལྔ་ཁྲ་བུན་ནེར་ཤར་ཡང་དེ་མ་ཐག་གར་སོང་མེད་པར་ཡལ་བ། དགོང་མོ་གྲིབ་སོ་ནག་ཧོབ་བེ་ཁུག་པ་དང་། བྱ་
བྱེའུ་ཐམས་ཅད་ཀྱང་གཤོག་སྒྲ་དི་རི་ཚང་སྒོར་བསྙེགས་ཤིང་། གྲོང་པའི་ཕྱུགས་རྫི་སོགས་ཀྱང་རྣལ་འབྱོར་པ་དང་
རྗེ་འགྱང་དང་། ཝ་སྤུང་རྣམས་དུ་ཞིང་འཇག་མ་རྣམས་ཤུགས་གླུ་ཀླུ་རེ་ལེན་ཙ་ན། ཐམས་ཅད་མི་རྟག་པའི་རང་
བཞིན་དུ་གོ། སྙིང་རྗེ་ཤུགས་ཀྱིས་སྐྱེས། བརྩོན་འགྲུས་ཀྱི་ལྕག་ཏུ་གྱུར་ཏེ་སྐྱབས་གནས་དང་བླ་མ་དྲན། མོས་
གུས་ཀྱི་རྩལ་རྒྱས། ལྟ་བ་དང་ཉམས་ལེན་གྱི་བསྐུལ་མ་བྱེད། རིག་པ་ཡེ་ཤེས་ལ་ངར་ཐོན། དྲོད་རྟགས་ཀྱི་ས་
ཚད་ཟིན། རྟོགས་པའི་གདེང་རིག་ནས་གང་ལའང་ཞེན་པ་ལོག་གེ སེམས་སྐྱོ་ལྷང་ངེ་། ཤེས་པ་ཚ་ཧོས་
བེ། མོས་གུས་ཀྱི་ཡིད་དུང་ངེ་བ་སོགས་དང་། གཞན་ཡང་ལྷོ་རླུང་དལ་གྱི་རྒྱུ་བ་བྱིང་རྨུགས་ཀྱི་གཉེན་པོར་གྱུར་
ཅིང་། ཉི་ཟླ་འཆར་སྒོ་ཡངས་པས་འོད་གསལ་གྱི་ལྟད་མོ་ཅི་ཡང་འཆར་ཏེ། ཡུལ་སྣང་སྒྱུ་མའི་སྣང་བ་ཐམས་ཅད་
ཡུལ་ཅན་རིག་སྟོང་རྗེན་པའི་བོགས་འདོན་དུ་འགྱུར་བ་སོགས་དབེན་པའི་ཡོན་ཏན་མ་ཚང་བ་མེད་པས་བརྒྱན་པའི་རི་
སུལ་དེ་ན་བག་མེད་དུ་གཅེར་ཉལ་བྱེ་ད་པའི་ཚེ། སེམས་མ་བཅོས་ལྷུག་པར་བཞག་པའི་འཆར་སྒོ་ལ་ཇི་ལྟར་བྱུང་བ་
ངེས་འབྱུང་གི་གསལ་འདེབས་སུ་སྨྲས་པ། ཕྱིས་སྤྲེལ་ལོའི་ཟླ་བ་བཅུ་གཅིག་པའི་དམར་ཕྱོགས་མཁའ་འགྲོ་འདུ་
བའི་དུས་བཟང་ལ་ཟོག་པོ་རླུང་ཁམས་ལངས་པའི་ལག་རྩེད་དུ་བྲིས་པའོ།། ༈ །ཡང་དེ་སྐབས་སྣང་བ་དགྲར་
ལངས་པ་ལྟ་བུའི་ཉམས་ཤར་བའི་ཚེ་སྐྱོ་གླུ་འདི་བླངས་སོ།། ཀྱེ་མ་ཀྱེ་ཧུད་ལས་ངན་བདག་འདྲ། །
རྙེད་དཀའི་དལ་འབྱོར་མི་ལུས་ཐོབ་སྟེ། །དྲིན་ཆེན་བླ་མ་སངས་རྒྱས་མཇལ་
23



ཞིང་། །དབེན་པའི་རི་ལ་བསྒོམ་ཁུལ་བྱས་ཀྱང་
། །ཚིག་ངན་མཚོན་ཆ་བྱུང་མ་ཐག་
ལ། །ཞེ་སྡང་ཚེར་མ་ཟིང་ལུགས་ལྟོས་དང་། །གདོང་པ་སྐྱ་སྐྱ་མཐོང་བའི་མོད་
ལ། །འདོད་ཆགས་ཚ་བས་གདུང་ལུགས་ལྟོས་དང༌། །སྒྱུ་མའི་ནོར་དང་འཕྲད་མ་
ཐག་ལ། །བརྣབ་སེམས་སྤྲིན་ནག་ལོང་ལུགས་ལྟོས་དང་། །ནངས་པར་མི་འཆིའི་
གདེང་ནི་མེད་ཀྱང་། །ཚེ་འདིའི་ཤོམ་ར་བྱེད་ལུགས་ལྟོས་དང༌། །ཕྱི་མ་མི་
འཇིགས་གདེང་ནི་མེད་ཀྱང་། །གཏི་མུག་རོ་ཉལ་བྱེད་ལུགས་ལྟོས་དང་། །མཐོ་ལ་
ཕྲག་དོག་དམན་ལ་ང་རྒྱལ། །བསྟོད་ན་དྲེགས་པ་འཆང་ལུགས་ལྟོས་དང་། །ཚག་
སྒྲ་སྒོབ་སྒྲ་ཅུང་ཟད་ཐོས་ཀྱང་། །སེམས་ནི་དེ་ན་རྒྱུགས་ལུགས་ལྟོས་དང་། །ལུས་
ཚུགས་བསྒྲིམས་ནས་བསྒོམ་ཁུལ་བྱས་ཀྱང༌། །ཆོས་བརྒྱད་མེ་ལྟར་འབར་ལུགས་
ལྟོས་དང་། །ཀྱེ་མ། ལུས་བེམ་གོག་དབེན་པའི་རི་སུལ་ཉལ། །སེམས་གྲོང་
གསེབ་ཁྱི་རྐུན་བཞིན་དུ་རྒྱུ། །ཁ་སྟོང་བཤད་ནམ་མཁའི་འབྲུག་ལྟར་ལྡིར། །ནང་
ཉོན་མོངས་སོ་སྐྱེ་ཕལ་ལས་རགས། །མི་གཞན་ལ་བཤད་རྒྱངས་གདུགས་ལྟར་
ཕུབ། །རང་མི་དགེ་བཅུ་ལ་འཇོལ་ཉོག་སྤྱོད། །ཕྱི་ཚུལ་འཆོས་ལུས་ངག་བཙོན་དུ་
འཛིན། །ནང་ཆོས་བརྒྱད་ཤིང་སྐམ་མེ་བཞིན་འབར། །ཚུར་རང་ལ་བལྟས་ན་ཡི་
མུག་སྐྱེས། །ཕ་བླ་མ་མཁྱེན་ནོ་ཐུགས་རྗེས་གཟིགས། །སྤྱང་ཆོས་བརྒྱད་ཟད་པར་
བྱིན་གྱིས་རློབས། །ཞེས་དང༌། ༈ བླ་མ་རྣམས་ཀྱི་བཀའ་དྲིན་དང་ཡོན་ཏན་དྲན་ཏེ་བཤེས་གཉེན་
24



བསྟེན་ཚུལ་གྱི་གླུ་དྲང་སྲོང་གི་བདེན་གཏམ་ཞེས་བྱ་བ་འདིའང་བླངས་སོ།། ན་མོ་གུ་རུ་བྷུ བླ་མའི་
ཞབས་ལ་ཕྱག་འཚལ་ནས། །བླ་མ་བསྟེན་ཚུལ་འདི་ལྟར་བྱ། །བ་ཚྭ་ཅན་གྱི་མདོ་
སྡེ་ལས། །སྟོན་པ་འཇིག་རྟེན་མིག་ཉིད་ཀྱང་། །དགེ་བའི་བཤེས་ཀྱི་ཚུལ་སྣང་
ཞེས། །འདིས་ཀྱང་བླ་མ་བསྟེན་པར་རིགས། །ཤེས་རབ་ཕ་རོལ་ཕྱིན་ལས་
ཀྱང་། །རྒྱལ་བའི་ཆོས་རྣམས་མ་ལུས་ཀུན། །དགེ་བའི་བཤེས་ལ་བསྟེན་ཞེས་
གསུངས། །འདིས་ཀྱང་བླ་མ་བསྟེན་པར་རིགས། །དེ་བཞིན་རྒྱལ་བའི་ཡོན་ཏན་
ཀུན། །བླ་མ་ལ་ནི་རག་ལས་གསུངས། །རྒྱུད་རྣམས་ཀུན་གྱི་ནང་ན་ཡང་། །བླ་
མ་སངས་རྒྱས་ལས་ལྷག་ཞེས། །ཡང་ཡང་བསྔགས་པ་མཛད་ལ་ལྟོས། །
འཕགས་བོད་པཎ་གྲུབ་ཀྱིས་བཀྲལ་བའི། །སྙན་བརྒྱུད་ཟབ་མོ་རྣམས་ལས་
ཀྱང༌། །བླ་མའི་མོས་གུས་ཁོ་ན་ཡིས། །གྲོལ་བ་དབང་པོ་ཡང་རབ་ཞེས། །ཡང་
ཡང་བསྔགས་པ་མཛད་ལ་ལྟོས། །མདོར་ན་འཇིགས་རུང་འཁོར་བའི་རྒྱ་མཚོ་
ཆེ། །ངན་འགྲོ་གདུག་པའི་རྦ་རླབས་གཡོ་བ་ལས། །སྒྲོལ་བའི་དེད་དཔོན་བཤེས་
གཉེན་གཅིག་གྱུར་པས། །སུ་ཞིག་བླ་མ་དམ་པ་བསྟེན་མི་བྱེད། །གང་ཞིག་དཀྱིལ་
འཁོར་གཙོ་བོ་ཉིད་བཞེངས་ནས། །བུ་ཁྱོད་ཧེ་རུ་ཀ་དཔལ་ང་ཡིན་གྱི། །ང་ཡི་
བཀའ་ལས་ནམ་ཡང་མ་འདའ་ཞེས། །ཐ་ཚིག་བསྒྲགས་ཤིང་རྡོ་རྗེ་སྤྱི་བོར་
བཞག །བདུད་རྩི་ལྕེ་ལ་བླུད་པ་དེ་དྲན་ན། །བློ་ལྡན་སུ་ཞིག་བླ་མའི་བཀའ་ལས་
25



འདའ། །གང་ཞིག་མཉེས་ན་སངས་རྒྱས་ཀུན་མཉེས་ཤིང༌། །གལ་ཏེ་མ་མཉེས་
རྒྱལ་ཀུན་ཐུགས་འབྱིན་པའི། །རིགས་དང་དཀྱིལ་འཁོར་ཀུན་གྱི་ཁྱབ་བདག་
མཆོག །སེམས་ཡོད་སུ་ཞིག་བླ་མའི་ཐུགས་སུན་འབྱིན། །བསྟོད་ན་མཆོག་ཐུན་
དངོས་གྲུབ་ཀུན་འབྱུང་ཞིང་
། །སྨད་ན་རྡོ་རྗེ་དམྱལ་བའི་མེས་འཚིག་པས། །བདེ་
སྡུག་ཀུན་གྱི་བྱེད་པོ་བླ་མ་སྟེ། །དེ་ལ་སྨོད་པའི་བློ་ལྡན་སུ་ཞིག་ཡོད། །གང་ཞིག་
མཆོད་པས་རྒྱལ་ཀུན་མཆོད་འགྱུར་ཞིང་། །མཉེས་ན་སངས་རྒྱས་ཐམས་ཅད་
མཉེས་འགྱུར་ཞེས། །འཁོར་འདས་ཀུན་གྱི་འབྱེད་པོ་གཅིག་གྱུར་པའི། །དམ་པ་དེ་
ལ་སུ་ཞིག་མཆོད་མི་བྱེད། །དང་པོར་མ་བརྟག་པ་ལ་མོས་གུས་སྐྱེས། །བར་དུ་
དབང་ལུང་མན་ངག་ཐམས་ཅད་ཞུས། །ཐ་མར་ལོག་ལྟ་བྱས་ནས་སྐུར་འདེབས་
པ། །དེ་ལ་བདུད་ཀྱི་བྱིན་རླབས་ཞུགས་པ་ཡིན། །དངོས་གྲུབ་རྩ་བ་དཔལ་ལྡན་བླ་
མ་ལས། །དབང་ལུང་མན་ངག་གདམས་ཟབ་ཀུན་ནོས་ནས། །ང་གཙོ་བོས་ཇི་
བསྩལ་བསྒྲུབ་པར་ཁས་བླངས་ཏེ། །རྣམ་པ་དུ་མས་ཐུགས་སུན་འབྱིན་བྱེད་པའི། །
སྐྱེ་ངན་དེ་ལ་བདུད་ཀྱི་བྱིན་རླབས་ཞུགས། །ཆོས་དང་བླ་མ་གཅིག་སྤངས་གཅིག་ལ་
བསྟེན། །སྔ་མ་སྔ་མར་ལོག་ལྟ་སྐུར་འདེབས་པས། །ཕྱི་མར་བཞུགས་ཀྱང་དེ་ཡི་
བྱིན་རླབས་དབེན། །དེ་དག་བླ་མ་སྤོང་བའི་བདུད་ལས་ཡིན། །རྣམ་པ་བརྒྱ་ཡི་བླ་
མའི་ཐུགས་དཀྲུགས་ཤིང་། །ང་རྒྱལ་དབང་གིས་བླ་མའི་བཀའ་བཅག་སྟེ། །བླ་
26



མས་ཅི་མཛད་སྐྱོན་དུ་མཐོང་བ་ཡི། །དམ་ཉམས་དེ་ལ་བདུད་ཀྱི་ཚོགས་རྣམས་
དགའ། །བླ་མས་དྲག་ཞན་བདམས་ཤིང་ཨ་གསར་ཆེ། །བླ་མས་ང་ལ་སྡང་ཞིང་
གཞན་ལ་བརྩེ། །བླ་མ་མཛད་སྤྱོད་ངན་ཞིང་སྡོམ་པ་འཆོར། །བླ་མས་ང་ལ་བཀའ་
བཀྱོན་ཐུགས་སྡང་ཆེ། །ཞེས་སོགས་བླ་མའི་སྐྱོན་ལ་བརྟག་བྱེད་པའི། །སྡིག་ཅན་
དེ་ལ་བླ་མ་དགྲ་རུ་ལངས། །བདུད་ཀྱི་བྱིན་རླབས་སྙིང་ལ་ཞུགས་པ་ཡིན། །བླ་
མས་མཛད་སྤྱོད་བཀའ་བཀྱོན་བྱུང་བ་ན། །བླ་མ་སྨྱོ་འདུག་བླ་མ་འདི་ལ་ནི། །རྒྱལ་
འགོང་ཞུགས་འདུག་ཟེར་བ་ལ་སོགས་པ། །རྣམ་པ་བརྒྱ་ཡིས་བླ་མ་སྨོད་ཅིང་
གཤེ། །གཞན་དག་སྨོད་ལ་རྗེས་སུ་ཡི་རང་བ། །དེ་དག་བླ་མ་སྤོང་བའི་བདུད་ཚིག་
ཡིན། །དངོས་གྲུབ་རྩ་བ་བླ་མའི་ཐུགས་དཀྲུགས་ནས། །ཆོས་གཞན་དཀའ་སྤྱད་
སྙིང་རུས་ཆེ་ན་ཡང་། །ཆུ་ཤིང་བཞིན་དུ་སྙིང་པོ་མེད་པར་འགྱེལ། །ངེས་པར་རྡོ་རྗེ་
དམྱལ་བའི་མེ་ཡིས་འཚིག །དང་པོ་བླ་མ་བརྟག་ལ་མཁས་པ་དང་། །བར་དུ་བླ་མ་
བསྟེན་ལ་མཁས་པ་དང་། །ཐ་མ་མཛད་སྤྱོད་བསླབ་ལ་མཁས་པ་ཡི། །བློ་ལྡན་
མཆོག་དེ་བདུད་ཀྱི་དབང་མི་འགྲོ། །དང་པོ་དམ་པ་བཙལ་ནས་ཟབ་ཆོས་ཞུས། །
བར་དུ་མཉེས་པ་གསུམ་གྱིས་ཞབས་ཏོག་བསྒྲུབས། །ཐ་མར་ཅི་མཛད་ལེགས་
མཐོང་མཛད་སྤྱོད་སློབ། །སྐྱེས་བུ་དེ་ལ་བླ་མའི་བྱིན་རླབས་འཇུག །ཅི་མཛད་
ལེགས་པར་མཐོང་ཞིང་རྣམ་ཐར་སྐྱོང་། །ཅི་གསུངས་ཚད་མར་གོ་ནས་བཀའ་
27



བཞིན་སྒྲུབ། །ཅི་དགོངས་ཡེ་ཤེས་ཤེས་ནས་ཐུགས་ཡིད་བསྲེ། །དེ་ལ་བླ་མའི་བྱིན་
རླབས་ཞུགས་པ་ཡིན། །སྐྱབས་གནས་ཐམས་ཅད་བླ་མའི་ངོ་བོར་མཐོང་། །དགེ་
སྦྱོར་ཐམས་ཅད་བླ་མའི་ལམ་དུ་ཤེས། །འཁོར་འདས་ཐམས་ཅད་བླ་མའི་རྣམ་རོལ་
འཆར། །ཅིར་སྣང་ཅི་ཤར་བླ་མའི་གསེང་ལམ་དང་། །བདེ་སྡུག་ཀུན་གྱི་བྱེད་པོ་བླ་
མར་ཤེས། །དག་པའི་སྣང་བས་རྟག་ཏུ་དུས་འདའ་བ། །ཨེ་མ་གང་ཟག་དབང་པོ་
ཡང་རབ་མཆོག །བདུད་རྣམས་བྱེ་བས་དེ་ལ་གླགས་མི་རྙེད། །བླ་མར་མཆོད་
ཅིང་བླ་མར་བསྟོད་པ་དང་། །བླ་མར་བཀུར་སྟི་བླ་མར་རིམ་གྲོ་བྱེད། །བླ་མའི་
གཡོག་དང་བླ་མའི་བྱ་བ་སྒྲུབ། །བླ་མའི་འཁོར་དང་བླ་མའི་གཉེན་སོགས་དང་། །
བླ་མའི་གྲིབ་མ་ཚུན་ལའང་གུས་བྱེད་ཅིང༌། །བླ་མར་སྨོད་དང་བླ་མར་སྡང་བ་
ཡི། །དམ་ཉམས་དེ་དང་ལྟ་སྤྱོད་གཏམ་མི་བསྲེ། །བླ་མའི་བཀའ་ལས་ནམ་ཡང་
མི་འདའ་ཞིང༌། །བླ་མས་ཅི་མཛད་ལེགས་པར་མཐོང་བ་ཡི། །སྐལ་ལྡན་མཆོག་
དེར་བླ་མའི་བྱིན་རླབས་ཞུགས། །བདུད་དང་བདུད་ཀྱི་རིགས་རྣམས་ཕམ་པར་
བྱེད། །ཆོས་གཞན་མ་ཎི་ཨོཾ་གཅིག་མ་འདོན་རུང་། །རྟག་པར་བླ་མ་དྲན་ཞིང་ཅིར་
སྣང་ཀུན། །བླ་མའི་རྣམ་རོལ་ཤེས་པའི་དག་སྣང་གིས། །སྙིང་ནས་དད་པས་
གསོལ་འདེབས་འོ་དོད་འབོད། །བླ་མ་མཆོད་ཕྱིར་རང་གི་ཤ་ཁྲག་ལུས། །དུམ་
བུར་གཏུབས་ཀྱང་མི་ཚིམ་བླ་མ་ནི། །སྐྱབས་གནས་ཐམས་ཅད་འདུས་པར་ཐག་
28



ཆོད་ནས། །མིག་ནས་མཆི་མ་འབབ་ཅིང་བ་སྤུ་ལྡང་། །ཉིན་མཚན་མཉམ་རྗེས་
དུས་རྣམས་ཐམས་ཅད་དུ། །བླ་མ་མ་གཏོགས་བསམ་རྒྱུ་གཞན་མེད་པ། །མོས་
གུས་ཕྱག་རྒྱ་ཆེན་པོས་ཡིད་མྱོས་པའི། །གང་ཟག་དེ་ནི་དབང་པོ་ཡང་རབ་སྟེ། །
ངེས་པར་བདུད་ཀྱི་སྡེ་རྣམས་ཕམ་བྱས་ནས། །རྡོ་རྗེ་འཛིན་པའི་རྒྱལ་ས་འཐོབ་པར་
འགྱུར། །དགེ་བ་འདི་ཡིས་བདག་དང་སེམས་ཅན་ཀུན། །རྒྱལ་བུ་ནོར་བཟང་རྣམ་
ཐར་ཇི་བཞིན་དུ། །ཡོན་ཏན་རྒྱ་མཚོའི་བླ་མ་མཉེས་བྱས་ཏེ། །འགྲོ་ཀུན་བླ་མའི་
ལམ་གྱིས་གྲོལ་བར་ཤོག །ཅེས་དང༌།། ༈ །ཟླ་བ་བཅུ་གཅིག་པའི་ཚེས་བཅུ་ཉིན་ངེད་རང་གི་ཁུ་བོ་
དམ་པ་དེའི་དུས་མཆོད་ལ་རྗེ་དམ་པ་དེ་དྲན་ནས་གསོལ་འདེབས་ཀྱི་གླུ་སྒྲུབ་བརྩོན་དམ་པ་བློ་གྲོས་མཁྱེན་རབ་ཀྱི་ནང་
གི་རྣམ་ཐར་ལ་བསྔགས་པ་དྲན་པས་སྙིང་གི་གདུང་སེལ་ཞེས་བྱ་བ་འདི་བླངས་སོ།། ཨ་ཧོ། དལ་འབྱོར་
རྡོ་རྗེའི་ལུས་བཟང་བསིལ་སྦྱིན་གྱི་དབང་པོ། །སྔོན་སྨོན་རྣམ་པར་དཀར་བའི་ཤིང་རྟ་
ལ་ཆིབས་ཏེ། །སྐྱོ་ཤས་ངེས་འབྱུང་དྲག་པོའི་དྲི་བཞོན་གྱིས་བསྐུལ་ནས། །རྒྱལ་
བསྟན་ལྷ་ལམ་ངོས་སུ་རྩེན་པ་ལ་འདུད་དོ། །རིས་མེད་མཁས་གྲུབ་དམ་པའི་རྣམ་
ཐར་ལ་དགོངས་ཏེ། །བཟོད་མེད་དད་པའི་འོད་སྟོང་ལམ་ལམ་དུ་ཆས་པས། །དོན་
མེད་སྒྲོ་སྐུར་ཆུ་འཛིན་རང་ངོ་རུ་གྲོལ་ཏེ། །ཕྱོགས་མེད་གདམས་པ་རྒྱ་མཚོའི་སྣང་
བ་ལ་སྤྱོད་པའི། །རིས་མེད་མཁས་གྲུབ་རྒྱ་མཚོའི་གཅེས་ཕྲུག་ལ་འདུད་དོ། །འདུ་
འཛི་ཁྱིམ་པའི་འཚོ་བ་ཞེན་ལོག་གིས་ལྡོག་ཅིང་། །དུས་མིན་སྙན་གྲགས་བདུད་ཀྱི་ཕོ་
29



ཉ་རུ་མཐོང་ནས། །ཉམ་ཆུང་རི་སུལ་ཉུལ་བའི་རྣལ་འབྱོར་ལ་གཞོལ་བའི། །བྱ་
དང་རི་དྭགས་གཞོན་ནུའི་སྐྱོ་གྲོགས་ལ་འདུད་དོ། །བཅོས་མིན་སྙིང་རྗེ་ཆེན་པོའི་དྲི་
བཞོན་གྱིས་བསྐུལ་ནས། །ལྟ་བ་མཐའ་བཞི་སྤྲོས་བྲལ་མཁའ་དབྱིངས་ལ་བསྐྱོད་
ཅིང་། །སྒོམ་པ་ཐབས་ཤེས་ཟུང་འཇུག་གཤོག་ཟུང་གིས་མཛེས་ཏེ། །སྤྱོད་པ་
ཤུགས་འབྱུང་འགགས་མེད་སྤུ་སྡུག་གིས་བརྒྱན་པའི། །འོད་གསལ་དབུ་མ་ཆེན་
པོའི་རྣལ་འབྱོར་ལ་འདུད་དོ། །བློས་བྱས་ཚིག་གི་ཕྲེང་བ་རང་ངོ་རུ་གྲོལ་ཞིང་། །
ཡིད་བྱེད་སྤྲོས་པའི་དྲྭ་བ་དབུ་མ་རུ་ཞིག་སྟེ། །བློ་འདས་དབྱེར་མེད་གཉུག་མའི་ནམ་
མཁའ་ལ་རོལ་པའི། །ཟུང་འཇུག་ཕྱག་རྒྱ་ཆེན་པོའི་རྣལ་འབྱོར་ལ་འདུད་དོ། །ཀ་
དག་སྟོང་ཆེན་གཞོན་ནུའི་བུམ་སྐུ་ཡི་རང་མདངས། །ངོ་བོ་རང་བཞིན་ཐུགས་རྗེའི་
དཀྱིལ་འཁོར་གྱི་བདག་ཉིད། །ཆོས་ཉིད་མངོན་སུམ་འཇའ་ཚོན་ཐིག་ལེ་ཡི་ཀློང་
ཡངས། །ཉམས་སྣང་གོང་འཕེལ་ལམ་རྟགས་མངོན་སུམ་དུ་ཐོན་པའི། །རང་
བཞིན་རྫོགས་པ་ཆེན་པོའི་རྣལ་འབྱོར་ལ་འདུད་དོ། །ཚད་མ་སྙན་བརྒྱུད་བཞི་ཡི་
བདུད་རྩི་ལ་སྤྱད་པས། །ཟུང་འཇུག་འོད་གསལ་རྟགས་ལྔ་ཁོར་ཡུག་ཏུ་འཆར་
ཞིང༌
། །རིམ་གཉིས་རྣལ་འབྱོར་ཟབ་མོའི་བརྟན་པ་ཆེར་ཐོབ་སྟེ། །མཁྱེན་རབ་
འཇམ་མགོན་བརྒྱུད་པའི་ཐུགས་བཅུད་ཀྱི་སྙིང་པོ། །འཁོར་འདས་དབྱེར་མེད་ཆོས་
སྐུའི་རྣལ་འབྱོར་ལ་འདུད་དོ། །ཉིན་སྣང་ཆོས་ཀུན་དབྱིངས་ཀྱི་ལྟད་མོ་རུ་མཐོང་
30



ཞིང་། །མཚན་དུས་འོད་གསལ་མཛེས་མས་འབྲལ་མེད་དུ་འཁྱུད་པས། །ཁོར་
ཡུག་འོད་གསལ་ཆོས་སྐུའི་སྣང་བ་ཡིས་སྒེག་པའི། །ཟབ་ལམ་ནི་གུའི་ཆོས་དྲུག་
རྣལ་འབྱོར་ལ་འདུད་དོ། །སྐུ་ཚེ་ཧྲིལ་པོར་མི་མེད་རི་སུལ་དུ་བསྙེགས་པས། །
བདག་འཛིན་ལྟར་སྣང་ཤར་བའི་སྣང་སྲིད་ཀྱི་ལྷ་འདྲེ། །བདག་མེད་ཤེས་རབ་ཡུམ་
གྱི་མཁའ་དབྱིངས་སུ་བཅད་པས། །ཚར་སློང་རྟོགས་པའི་གདེང་ཚད་ཕ་མཐའ་རུ་
སོན་པའི། །རེ་དོགས་གཉིས་འཛིན་བྲལ་བའི་རྣལ་འབྱོར་གྱི་དབང་ཕྱུག །ཞི་བྱེད་
གཅོད་ཡུལ་བརྒྱུད་པའི་རྣལ་འབྱོར་ལ་འདུད་དོ། །སྦྱོར་བ་ཡན་ལག་དྲུག་གི་རྣལ་
འབྱོར་ལ་བརྩོན་པས། །འཁོར་འདས་ཆོས་ཀུན་སྒྱུ་མའི་སྟོང་གཟུགས་སུ་འཆར་
ཏེ། །སོར་བསམ་རྗེས་དྲན་ལམ་གྱི་ཡོན་ཏན་དང་ལྡན་པ། །དུས་འཁོར་ཨོ་རྒྱན་
བསྙེན་སྒྲུབ་རྣལ་འབྱོར་ལ་འདུད་དོ། །འདིར་སྣང་གཟུགས་སྐུ་ཞི་བ་ཆོས་དབྱིངས་
སུ་བསྡུ་ཚེ། །མི་འཇིགས་སེང་གེའི་ངར་སྒྲ་ཆེན་པོ་རང་སྒྲོགས་ཤིང༌
། །སྙིང་
དཀྱིལ་སྦ་བར་འོས་པའི་གསང་གཏམ་དང་བཅས་ཏེ། །སྔོན་ཆད་མཐོང་མ་མྱོང་བའི་
མེ་ཏོག་གི་ཆར་དང༌། །ལྔ་ལྡན་བཀྲ་བའི་འཇའ་གུར་མཐུན་སྣང་དུ་འཆར་ཞིང༌། །
སྐུ་གདུང་རིང་བསྲེལ་དད་པའི་ས་བོན་དུ་བཞག་སོགས། །ངོ་མཚར་སྒྱུ་འཕྲུལ་དྲྭ་
བའི་རང་བཞིན་ལ་འདུད་དོ། །མདོ་རྒྱུད་བརྒྱ་ཕྲག་འཆད་པའི་སྟོན་ཆེན་གྱི་མཁས་
པ། །ཀུན་གྱིས་གཙུག་ན་བཀུར་བའི་གྲགས་ལྡན་གྱི་བླ་ཆེན། །དམ་པའི་དྲིན་གྱིས་
31



མ་ཟིན་བླུན་སྒོམ་གྱི་སྒོམ་ཆེན། །རང་སེམས་གནད་དུ་བཀུག་ནས་མ་བསྒོམས་པ་
ཕལ་ཆེར། །འདུས་བྱས་རང་མཚང་སྟོན་ཚེ་ཐ་མལ་པའི་རྣམ་པ། །དེ་ཕྱིར་བྱ་བྱེད་
མང་པོའི་སྤྲོས་པ་ཀུན་བཞག་ལ། །རྩེ་གཅིག་བརྩོན་པ་དྲག་པོས་རིག་སྟོང་གི་ཡེ་
ཤེས། །གཉུག་མར་བརྡར་ཤ་ཆོད་པར་བྱིན་གྱིས་རང་རློབས་ཤིག །ཅེས་
པའོ། ༈ །ཇོ་རྒན་མ་ཀརྨས་བསྐུལ་ངོར་གླུ་བླངས་པ་ནི། ཀྱེ་ཧོ་འདི་ན་དུས་གསུམ་སངས་
རྒྱས་ཀྱི། །ཡེ་ཤེས་ཕུང་པོ་གཅིག་ཏུ་འདུས་པའི་གཟུགས། །བཀའ་དྲིན་མཉམ་
མེད་དྲིན་ཆེན་མཁྱེན་སྤྲུལ་པ། །ཆོས་ཀྱི་བློ་གྲོས་ཞབས་ལ་ཕྱག་བྱས་ནས། །ཕན་
པའི་གདམས་པ་ཅུང་ཟད་ཁྱོད་ལ་སྦྱིན། །འདི་ན་དལ་བརྒྱད་འབྱོར་བཅུའི་ལུས་ཐོབ་
ནས། །ཡང་དག་བསྟན་དང་མཇལ་ཞིང་དམ་པས་ཟིན། །གཅིག་ཏུ་སྙིང་པོའི་སྒྲུབ་
ལ་གཞོལ་ཁུལ་ཡང་། །ཚེ་ལ་ལོང་མེད་འཆི་བ་མ་དྲན་ན། །ཕལ་ཆེར་ཚེ་འདིའི་
ཤོམ་རར་འགྲོ་བའི་ཕྱིར། །ནམ་འཆི་ངེས་མེད་སྒོམས་ཤིག་རྣལ་འབྱོར་མ། །དལ་
འབྱོར་འདི་ནི་ཤིན་ཏུ་ཕན་ཆེ་ཞིང་
། །ཡང་ཡང་རྙེད་དཀའ་ཨུ་དུམ་ཝ་ར་འདྲ། །ད་
ལྟ་སྙིང་པོ་ལོངས་ཤིག་རྣལ་འབྱོར་མ། །འཁོར་བ་འདི་ནི་འདི་ལྟར་སྡུག་བསྔལ་
ཞིང་
། །མི་རྟག་གཡོ་བ་གློག་གི་ཟློས་གར་དང་། །སྲིན་མོའི་གླིང་དང་མི་གཙང་
གཟེབ་འདྲ་བས། །སྐྱོ་ཤས་ངེས་འབྱུང་སྐྱེད་ཅིག་རྣལ་འབྱོར་མ། །གནམ་ས་འགྲེ་
ལོག་མི་སྲིད་དགུ་སྲིད་ཀྱང་། །དགེ་སྡིག་ལས་ཀྱི་འབྲས་བུ་བསླུ་མི་སྲིད། །བླང་
32



དོར་ཚུལ་བཞིན་གྱིས་ཤིག་རྣལ་འབྱོར་མ། །དམ་ཆོས་འོ་མ་བསྲུབས་པའི་སྙིང་པོ་
ནི། །སྟོང་ཉིད་སྙིང་རྗེ་གཉིས་ལས་གཞན་མེད་པས། །ཀུན་རྫོབ་དོན་དམ་བྱང་ཆུབ་
སེམས་གཉིས་དང་། །རྒྱལ་སྲས་རྣམ་ཐར་སྐྱོངས་ཤིག་རྣལ་འབྱོར་མ། །དབང་
བཞིས་མ་སྨིན་ལམ་བཞི་བསྒོམ་པ་ནི། །བྱེ་མ་བཙིར་ཡང་མར་མི་འབྱུང་དེ་
བཞིན། །སྔགས་ཀྱི་དངོས་གྲུབ་གང་ཡང་མི་ཐོབ་པས། །དབང་བཞིས་སྨིན་པར་
གྱིས་ཤིག་རྣལ་འབྱོར་མ། །བླ་མ་མ་བསྟེན་ལོང་བ་ཐང་འཁྱམས་འདྲ། །ལམ་
མཁན་བླ་མ་སྟེན་ཅིག་རྣལ་འབྱོར་མ། །བསགས་སྦྱངས་མ་བྱས་ཏིང་འཛིན་མི་
འཆར་བས། །ཚོགས་བསགས་སྒྲིབ་སྦྱོང་འབུངས་ཤིག་རྣལ་འབྱོར་མ། །མོས་
གུས་མེད་ན་བྱིན་རླབས་མི་འཇུག་པས། །བླ་མར་མོས་གུས་རེམས་ཤིག་རྣལ་འབྱོར་
མ། །བརྒྱད་ཁྲི་བཞི་སྟོང་ཆོས་ལ་མཁས་བྱས་ཀྱང་། །མཐར་ཐུག་རྟོགས་བྱ་རང་
སེམས་ལས་གཞན་མེད། །རང་སེམས་རྩ་བ་ཆོད་ཅིག་རྣལ་འབྱོར་མ། །སེམས་ངོ་
སྤྲད་ཚུལ་མི་འདྲ་མང་ན་ཡང་། །རིག་པ་ཁེར་དེད་ཟབ་བོ་རྣལ་འབྱོར་མ། །བསྐྱེད་
རིམ་མ་བསྒོམས་གཟུགས་སྐུ་མི་ཐོབ་པས། །སྣང་སྟོང་ལྷ་སྐུ་སྒོམས་ཤིག་རྣལ་
འབྱོར་མ། །རྫོགས་རིམ་མ་རྟོགས་ཆོས་སྐུ་མི་ཐོབ་པས། །རྡོ་རྗེའི་རྣལ་འབྱོར་
སྒོམས་ཤིག་རྣལ་འབྱོར་མ། །ཅི་སྟེ་ཚེ་འདིར་བརྟན་པ་མ་ཐོབ་ན། །འཕོ་བ་བར་
དོའི་གདམས་པ་གནད་ཆེ་བས། །དལ་དུས་གྲབས་སུ་ཚུད་ཅིག་རྣལ་འབྱོར་མ། །
33



ཉིན་སྣང་སྒྱུ་མ་རྡོ་རྗེ་ལྟ་བུར་བརྟན། །རྨི་ལམ་འོད་གསལ་སྙིང་གི་གྲོགས་དང་
འདྲིས། །འཆི་བའི་གཡང་དུ་ལྷུང་ཡང་མི་འགྱོད་པའི། །རྣམ་གསུམ་དྲན་པ་
སྦྱོངས་ཤིག་རྣལ་འབྱོར་མ། །ཉི་ཟླའི་འགྲོས་དང་སྦལ་བའི་བང་བཞིན་དུ། །རྒྱུ་
འབྲས་ཐེག་པའི་ལམ་ཡང་མྱུར་བུལ་ཆེ། །མྱུར་ལམ་རྡོ་རྗེ་ཐེག་པའི་ཟབ་གནད་
ནི། །རྩ་ཐིག་རླུང་དང་སེམས་ལ་བསྣན་པའི་ཕྱིར། །རྡོ་རྗེའི་གསེང་ལམ་སྒོམས་
ཤིག་རྣལ་འབྱོར་མ། །དབེན་པའི་རི་སུལ་མཉམ་བཞག་བགྱིད་དོ་ཞེས། །གཞན་གྱི་
མིག་སྔར་ཕོ་ཚུགས་བཟང་ན་ཡང་། །བརྟགས་ན་རང་སེམས་ཆོས་དང་མ་འདྲེས་
ན། །ཆོས་པ་གཤའ་མའི་དྲི་ཡང་མི་བྲོ་བས། །ཆོས་དང་རང་རྒྱུད་སྲེས་ཤིག་རྣལ་
འབྱོར་མ། །བྱ་བྱེད་བྱིས་པའི་རྩེད་མོར་ཟིན་དུས་མེད། །བྱར་མེད་གནས་ལུགས་
སྐྱོངས་ཤིག་རྣལ་འབྱོར་མ། །འདོད་ཡོན་ལན་ཚྭའི་ཆུ་ཡིས་ངོམས་དུས་མེད། །
འདོད་ཆུང་ཆོག་ཤེས་སྟེན་ཅིག་རྣལ་འབྱོར་མ། །སྐྱེ་ཤིའི་སྡུག་བསྔལ་གཟེབ་ལས་
ཐར་དུས་མེད། །སྐྱེ་མེད་ཕ་མཁར་ཟུངས་ཤིག་རྣལ་འབྱོར་མ། །གཞན་དོན་སྙིང་
རྗེའི་གནད་ལ་རག་ལས་པས། །བདག་པས་གཞན་གཅེས་སྒོམས་ཤིག་རྣལ་འབྱོར་
མ། །འདུས་བྱས་དགེ་བ་རྐྱེན་གྱིས་བཤིག་ངེས་པས། །བསྔོ་སྨོན་རྣམ་དག་མཛོད་
ཅིག་རྣལ་འབྱོར་མ། །གང་ཁྱོད་གཅིག་ཏུ་དགེ་བའི་ངང་ཚུལ་ཡང་། །གངས་ཀྱི་རི་
ལ་ཉི་འོད་ཕོག་པ་བཞིན། །འདི་བརྗོད་པ་ལས་སླར་ཡང་རྟོགས་པ་ཡིས། །ཡོན་
34



ཏན་ཡར་ངོའི་ཟླ་ལྟར་རྒྱས་གྱུར་ཅིག །ཅེས་པ་འདི་ནི་ཉམས་རྟོགས་ཀྱི་པདྨོ་ཁ་བྱེ་བའི་རང་གྲོལ་གྱི་
རྣལ་འབྱོར་མ་ཀརྨ་མཚོས་བསྐུལ་ངོར་གདམས་པའོ།། ༈ །འདི་ལོ་འཁོར་འདས་དབྱེར་མེད་ཀྱི་ལྟ་བ་ལ་
སྦྱངས་པས། འདི་སྒོམ་གྱི་དམིགས་གཏད་མེད་པ། མ་བསྒོམས་ཀྱང་བསྐྱར་རྒྱུ་མེད་པ། རིག་པ་ཧར་སོང་རྗེན་
པ། མཉམ་རྗེས་ཐམས་ཅད་དུ་འབྲལ་མི་ཤེས་པ་འདྲ་བ་བྱུང་བའི་ཚེ། དྲན་བསྐུལ་གྱི་གླུ་བླངས་པ་ནི། ཨ་
ཧོ། ཡིད་དྲན་པ་ཉག་གཅིག་གི་བླ་མ་ལ། །དོན་དྲན་པ་ཡེངས་མེད་ཀྱིས་གསོལ་བ་
འདེབས། །ཆོས་དྲན་པ་འབྱོང་བར་བྱིན་གྱིས་རློབས། །ཧེ་ཧེ། ད་ལྟོས་དང་ལྟོས་
དང་རྣལ་འབྱོར་པ། །བལྟས་པ་ཐམས་ཅད་མཐོང་བར་འདུག །མ་བལྟས་བསྡད་
པས་ཅང་མི་མཐོང་། །དང་པོ་རང་གི་སྒོ་གསུམ་ལྟོས། །དགེ་སྡིག་གང་ལ་གནས་
འདུག་ལྟོས། །དྲན་རིག་སྣ་ཚོགས་འདི་ལ་ལྟོས། །ཀུན་སློང་བཟང་ངན་གང་
འདུག་ལྟོས། །ཁང་ཞིང་ནོར་རྫས་སོགས་ལ་ལྟོས། །རྟག་པ་སྙིང་པོ་ཨེ་འདུག་
ལྟོས། །བདེ་སྐྱིད་ལྡན་པའི་ཕྱུག་པོར་ལྟོས། །རྟག་ཏུ་དེ་འདྲ་ཨེ་འདུག་ལྟོས། །
མངའ་ཐང་ལྡན་པའི་དཔོན་པོར་ལྟོས། །ཉམས་པ་མེད་པ་ཨེ་འདུག་ལྟོས། །
མཛེས་སྡུག་ལྡན་པའི་དགའ་མར་ལྟོས། །ལང་ཚོར་རྟག་པ་ཨེ་འདུག་ལྟོས། །ཆུ་
ལ་རི་མོ་བྲིས་ནས་ལྟོས། །བྱ་བྱེད་ཐམས་ཅད་དེ་དང་འདྲ། །སྒྱུ་མ་མཁན་གྱི་གྲོང་
ཁྱེར་ལྟོས། །ཚེ་འདིའི་སྣང་བ་དེ་དང་འདྲ། །ཡང་དེ་སྔ་ཤི་བའི་མི་ལ་ལྟོས། །ཤི་
ནས་མཐོང་རྒྱུ་ཨེ་འདུག་ལྟོས། །ད་ལྟ་ཡོད་པའི་མི་ལ་ལྟོས། །མི་འཆི་གཅིག་ཀྱང་
ཨེ་འདུག་ལྟོས། །མ་འོངས་འབྱུང་རྒྱུའི་མི་ལ་ལྟོས། །སྐྱེས་ནས་སྡོད་དབང་ཨེ་
35



འདུག་ལྟོས། །ཡང་དེ་སྔ་བྱས་པའི་ལས་ལ་ལྟོས། །བྱས་པའི་འབྲས་བུ་སྡུག་
བསྔལ་ལྟོས། །ད་ལྟ་བྱེད་བཞིན་ལས་ལ་ལྟོས། །འབད་པར་སྙིང་པོ་ཅི་འདུག་
ལྟོས། །མ་འོངས་བྱེད་རྒྱུའི་ལས་ལ་ལྟོས། །འགྲུབ་པའི་ངེས་པ་ཨེ་འདུག་
ལྟོས། །ལྷོ་སྤྲིན་ནམ་ཡོང་ཆ་མེད་ལྟོས། །རྐྱེན་ངན་བར་ཆད་དེ་དང་འདྲ། །གློག་
འགྱུས་སྐད་ཅིག་སྣང་བར་ལྟོས། །སྒྱུ་ལུས་མི་རྟག་དེ་དང་འདྲ། །རླུང་གསེབ་
གནས་པའི་མར་མེར་ལྟོས། །སེམས་ནི་ཡོད་ལ་མེད་དེ་འདྲ། །ལ་ཁའི་ན་བུན་ཡེར་
ལ་ལྟོས། །དབུགས་ཀྱང་ཡོད་ལ་མེད་དེ་འདྲ། །ཆུ་ནང་ཤར་བའི་ཟླ་གཟུགས་
ལྟོས། །སྣང་བ་སྣང་སྟོང་དེ་དང་འདྲ། །མེ་ལོང་ནང་གི་གཟུགས་བརྙན་ལྟོས། །
འདོད་ཡོན་ལྔ་པོ་དེ་དང་འདྲ། །མདང་སུམ་ཉལ་བའི་རྨི་ལམ་ལྟོས། །དགྲ་གཉེན་
ཐམས་ཅད་དེ་དང་འདྲ། །རྨི་ལམ་ཁང་བཟང་ཉམས་དགའ་ན། །མོ་གཤམ་བུ་མོ་
མཛེས་མ་ཞིག །འཇའ་ཚོན་སྟོན་པའི་གོས་གྱོན་ཞིང་། །ཆུ་ཟླའི་བཞིན་རས་མཛེས་
པ་ལ། །ནམ་མཁའ་མེ་ཏོག་རྣ་རྒྱན་བཏགས། །རི་བོང་རྭ་ཡི་སྐས་ལ་བགྲོད། །
རུས་སྦལ་སྤུ་ཡི་སྣམ་བུ་འཐག །སྨིག་རྒྱུའི་ཆུ་རྒྱུན་བཏུང་བཞིན་དུ། །དྲི་ཟའི་གྲོང་
ཁྱེར་བྲོ་འཁྲབ་སྟེ། །བྲག་ཅའི་སྒྲ་ཡི་གླུ་ལེན་བཞིན། །སྒྱུ་མའི་སྐྱེས་པ་བསླུ་ལ་
ལྟོས། །འདིར་སྣང་ཐམས་ཅད་དེ་དང་འདྲ། །མཁའ་ལ་འཇའ་ཚོན་ཤར་ལ་
ལྟོས། །མཛེས་དང་མི་མཛེས་དེ་དང་འདྲ། །བྲག་ལ་བོས་ནས་བྲག་ཅར་ལྟོས། །
36



སྙན་དང་མི་སྙན་དེ་དང་འདྲ། །མཁའ་ལ་བྱ་ལམ་རྗེས་མེད་ལྟོས། །སེམས་ཀྱི་འགྱུ་
བ་དེ་དང་འདྲ། །དྲི་མེད་ཤེལ་གོང་དྭངས་པ་དང་
། །གཟུགས་མེད་དབང་པོའི་གཞུ་
རིས་དང་། །དངོས་མེད་ནམ་མཁའི་དབྱིངས་ལ་ལྟོས། །རྣལ་འབྱོར་རིག་པ་དེ་དང་
འདྲ། །རྐྱེན་དང་བྲལ་བའི་མར་མེར་ལྟོས། །གསལ་ལ་རྟོག་མེད་དེ་དང་འདྲ། །
གཞོན་ནུ་མ་ཡི་བདེ་བར་ལྟོས། །བདེ་ཡང་སྟོང་པ་དེ་དང་འདྲ། །བུ་ཆུང་ལྷ་ཁང་
མཇལ་ལ་ལྟོས། །སྣང་བ་བན་བུན་ངོས་བཟུང་མེད། །སྨྱོན་པས་ཟློས་གར་རྩེ་ལ་
ལྟོས། །ཟང་ཐལ་རིག་པ་གཏད་སོ་མེད། །རྦ་རླབས་ཞི་བའི་རྒྱ་མཚོར་ལྟོས། །
དྭངས་ལ་གཡོ་མེད་དེ་དང་འདྲ། །མཚོ་ལ་གཟའ་སྐར་འཆར་བར་ལྟོས། །རྟོག་
མེད་རིག་པའི་རྒྱ་མཚོ་ལ། །ཚོགས་དྲུག་གཟའ་སྐར་དེ་ལྟར་བཀྲ། །ཨ་
ཧོ། ཡར་ལྟོས་དང་ནམ་མཁའ་ལ་སྐྱེ་འགག་མེད། །ཚུར་ལྟོས་དང་སེམས་ཉིད་ལ་
སྐྱེ་འགག་མེད། །སྐྱེ་འགག་མེད་པའི་སེམས་ཉིད་ལས། །སྐྱེ་དང་འཇིག་པའི་ཆོ་
འཕྲུལ་སྣང་། །སྣང་བཞིན་མེད་ལ་མེད་བཞིན་སྣང་། །ཡོད་ཀྱང་ཡོད་ལ་མེད་ཀྱང་
མེད། །རྟེན་འབྲེལ་ཆོས་ལ་གད་མོ་འཆོར། །ཡར་ལྟོས་དང་ནམ་མཁའ་ལ་མཐའ་
དབུས་མེད། །ཚུར་ལྟོས་དང་སེམས་ཉིད་ལ་མཐའ་དབུས་མེད། །མཐའ་དབུས་
མེད་པའི་སེམས་ཉིད་ལ། །ཕྱོགས་མཚམས་མཐའ་དབུས་སྣ་ཚོགས་འཆར། །དེ་
འཆར་ཡང་ངོ་བོ་ལ་མཐའ་དབུས་མེད། །འདི་བདེན་ཡང་བདེན་ལ་རྫུན་ཡང་
37



རྫུན། །ཡིན་ཡང་ཡིན་ལ་མིན་ཡང་མིན། །བདེན་གཉིས་ཀྱི་གནས་ལུགས་འདི་
རྒོད་རེ་བྲོ། །ཡར་ལྟོས་དང་ནམ་མཁའ་ལ་འགྲོ་འོང་མེད། །ཚུར་ལྟོས་དང་སེམས་
ཉིད་ལ་འགྲོ་འོང་མེད། །འགྲོ་འོང་མེད་པའི་སེམས་ཉིད་འདི། །ཁམས་གསུམ་
རིགས་དྲུག་གི་གྲོང་དུ་འཁོར། །དེ་འཁོར་ཀྱང་རང་བཞིན་མྱ་ངན་འདས། །འཁོར་
འདས་གཉིས་ཆོས་ཀྱི་དབྱིངས་སུ་འདྲེས། །འཁོར་འདས་དབྱེར་མེད་ཀྱི་ལྟ་བ་
ཡིན། །གྲོལ་ཡང་གྲོལ་ལ་འཁོར་ཡང་འཁོར། །མ་གྲོལ་མི་འཁོར་གྲོལ་རེ་ཤི། །
ཧ་ཧ། སྨྱོན་པའི་ཚིག་ལ་གཏད་སོ་མེད། །རྣལ་འབྱོར་རིག་པ་ལ་ངོས་བཟུང་
མེད། །སྣང་བ་བན་བུན་ལ་བཟའ་གཏད་མེད། །ཅིར་སྣང་སྒྱུ་མ་ལ་ངོས་བཟུང་
མེད། །གང་ཤར་ཆོས་སྐུ་ལ་བཟང་ངན་མེད། །ཡར་ལྟོས་དང་ནམ་མཁའ་ལ་ངོས་
བཟུང་མེད། །ཚུར་ལྟོས་དང་སེམས་ཉིད་ལ་ངོས་བཟུང་མེད། །ངོས་བཟུང་མེད་
པའི་སེམས་ཉིད་ལས། །གཟུང་འཛིན་གྱི་རྣམ་རྟོག་གྲངས་མེད་འཆར། །དེ་འཆར་
ཡང་ངོ་བོ་ལ་འཕོ་འགྱུར་མེད། །འཕོ་འགྱུར་མེད་པའི་རིག་པ་དེ། །གཞི་རྒྱུད་བདེ་
གཤེགས་སྙིང་པོ་ཡིན། །ཡར་ལྟོས་དང་ནམ་མཁའ་མ་སྐྱེ་འཆི་མེད། །ཚུར་ལྟོས་
དང་སེམས་ཉིད་ལ་སྐྱེ་འཆི་མེད། །སྐྱེ་འཆི་མེད་པའི་སེམས་ཉིད་འདི། །སྐྱེ་འཆི་
སྡུག་བསྔལ་གྱི་རྒྱ་མཚོར་བྱིང་། །དེ་བྱིང་ཡང་ངོ་བོ་ལ་བཅིང་གྲོལ་མེད། །བཅིང་
གྲོལ་མེད་པའི་སེམས་ཉིད་འདི། །ཆོས་སྐུ་གཞིར་གནས་ཀྱི་སངས་རྒྱས་ཡིན། །
38



ཡར་ལྟོས་དང་ནམ་མཁའ་ལ་དངོས་པོ་མེད། །ཚུར་ལྟོས་དང་སེམས་ཉིད་ལ་དངོས་
པོ་མེད། །དངོས་པོ་མེད་པའི་སེམས་ཉིད་ལ། །དཀར་དམར་གྱི་སྣང་བ་སྣ་ཚོགས་
འཆར། །དེ་འཆར་ཡང་ངོ་བོ་ལ་འཆར་ནུབ་མེད། །མེད་བཞིན་སྣང་བ་ངོ་མཚར་
ཆེ། །སྣང་བཞིན་མེད་པ་དགོད་རེ་བྲོ། །སྣང་སྟོང་བརྗོད་དུ་མེད་པ་འདི། །གཉིས་
སུ་མེད་པའི་ལྟ་བ་ཡིན། །ཡར་ལྟོས་དང་ཉི་ཟླ་ལ་གསལ་འགྲིབ་མེད། །ཚུར་ལྟོས་
དང་སེམས་ཉིད་ལ་གསལ་འགྲིབ་མེད། །གསལ་འགྲིབ་མེད་པའི་སེམས་ཉིད་
ལས། །བདེ་སྡུག་གི་ཆོ་འཕྲུལ་ཅི་ཡང་སྣང་
། །དེ་སྣང་ཡང་ངོ་བོ་ལ་བདེ་སྡུག་
མེད། །བདེ་སྡུག་མེད་པའི་སེམས་ཉིད་འདི། །མཉམ་ཉིད་ལྷན་སྐྱེས་ཀྱི་ཡེ་ཤེས་
ཡིན། །ཕར་ལྟོས་དང་རི་བོ་ལ་གཡོ་འགུལ་མེད། །ཚུར་ལྟོས་དང་སེམས་ཉིད་ལ་
གཡོ་འགུལ་མེད། །གཡོ་འགུལ་མེད་པའི་སེམས་ཉིད་ལ། །རྟོག་ཚོགས་ཀྱི་གཡོ་
འགུལ་བསམ་མི་ཁྱབ། །དེ་གཡོས་ཀྱང་རང་ཤར་རང་གིས་གྲོལ། །ཤར་ཡང་
ཤར་ལ་གྲོལ་ཡང་གྲོལ། །ཤར་མ་མྱོང་ལ་གྲོལ་མ་མྱོང་། །ཤར་ལེ་གྲོལ་ལེ་དུས་
མཉམ་འདི། །རྣམ་རྟོག་རང་གྲོལ་གྱི་ལྟ་བ་ཡིན། །མར་ལྟོས་དང་ཆུ་བོ་ལ་རྒྱུན་ཆད་
མེད། །ཚུར་ལྟོས་དང་རང་རིག་ལ་རྒྱུན་ཆད་མེད། །རྒྱུན་ཆད་མེད་པའི་དྲན་པ་
འདི། །འཁྲུལ་སྣང་འཛོམས་པའི་སག་རྡར་ཡིན། །བསྒོམ་མ་མྱོང་ལ་ཡེངས་མ་
མྱོང་། །འཁྲུལ་མ་མྱོང་ལ་གྲོལ་མ་མྱོང་། །འཁྲུལ་པ་མེད་པའི་སེམས་ཉིད་
39



ལས། །འཁོར་འདས་ཀྱི་ཆོ་འཕྲུལ་སྣ་ཚོགས་འགྱེད། །དེ་འགྱེད་ཀྱང་དོན་ལ་མེད་
པ་ལ། །གང་ཞིག་འཁོར་ཏེ་གང་དུ་འཁོར། །སུ་ཞིག་གྲོལ་ཏེ་ཅི་ཡིས་གྲོལ། །
གང་དུ་འདུག་སྟེ་གང་ནས་འོང་། །ཅི་ཞིག་བདེ་སྟེ་ཅི་ཡིས་བདེ། །གང་ཞིག་སྐྱེ་སྟེ་
སུ་ཞིག་འཆི། །བརྟགས་ན་ཁམས་གསུམ་འཁོར་བ་འདི། །ནམ་མཁའི་མེ་ཏོག་ཇི་
བཞིན་དུ། །རྟག་ཏུ་མ་བཅིང་མ་གྲོལ་བའོ། །ཧ་ཧ་སྣང་སྲིད་འཁྲུལ་པ་རུ་ལོག་
པས། །མ་ལུས་སེམས་ཀྱི་གཏད་སོ་ཧར་མ་ཧོར། །ང་ནི་སུ་ཡིན་ཁྱོད་ཅག་ཅི་ཞིག་
ཡིན། །ཨ། མཐོང་མེད་མཐོང་བ་ཆེན་པོར་ལྟོས། །དབུ་མ་ཆེན་པོ་དེ་ལ་
ཟེར། །བཅོས་མེད་སེམས་ལ་ཡེངས་མེད་ལྟོས། །ཕྱག་རྒྱ་ཆེན་པོ་དེ་ལ་ཟེར། །
ནང་གསལ་ཀ་དག་ཀློང་འབྱམས་ནས། །ཕྱི་གསལ་ཐོད་རྒལ་དབྱིངས་ལ་ལྟོས། །
རྫོགས་པ་ཆེན་པོ་དེ་ལ་ཟེར། །ཅིར་སྣང་ཐམས་ཅད་ཆོས་སྐུའི་ཞིང་། །ཐམས་ཅད་
མཉམ་པ་ཉིད་དུ་ལྟོས། །འཁོར་འདས་དབྱེར་མེད་དེ་ལ་ཟེར། །རང་གི་སེམས་ལ་
རང་གིས་ལྟོས། །ལྟ་བ་བྱ་བ་དེ་ལ་ཟེར། །དེ་ལ་རྒྱུན་དུ་མ་ཡེངས་ལྟོས། །སྒོམ་པ་
བྱ་བ་དེ་ལ་ཟེར། །དེ་ཉིད་སྤྱོད་ལམ་ཀུན་དང་བསྲེ། །སྤྱོད་པ་བྱ་བ་དེ་ལ་ཟེར། །ཐ་
མལ་ཤེས་པ་རང་ག་མ། །རྒྱུན་དུ་དྲན་པས་རང་སོ་བཟུང་། །སེམས་ངོ་སྐྱོང་བ་དེ་
ལ་ཟེར། །གང་ཤར་བཟོ་བཅོས་མེད་པར་བལྟོས། །ཤར་གྲོལ་དུས་མཉམ་དེ་ལ་
ཟེར། །སྣང་སྲིད་ལྷ་དང་ལྷ་མོར་ལྟོས། །ལྷ་དང་རང་སེམས་དབྱེར་མེད་ལྟོས། །
40



བསྐྱེད་རིམ་བསྒོམ་པ་དེ་ལ་ཟེར། །རླུང་སེམས་སྣང་བ་དྷཱ་ཏིར་བཅིངས། །ཐམས་
ཅད་ཡེ་ཤེས་ཆེན་པོར་ལྟོས། །རྫོགས་རིམ་བསྒོམ་པ་དེ་ལ་ཟེར། །ལར་དལ་འབྱོར་
རྙེད་པ་དཀའ་བར་ལྟོས། །རྙེད་བྱ་རྙེད་བྱེད་མེད་པར་ལྟོས། །ནམ་འཆི་ངེས་པ་མེད་
པར་ལྟོས། །ན་རྒྱུ་འཆི་རྒྱུ་མེད་པར་ལྟོས། །འཁོར་བ་སྡུག་བསྔལ་གྱི་རང་བཞིན་
ལྟོས། །འཁོར་བྱ་འཁོར་བྱེད་མེད་པར་ལྟོས། །ལས་འབྲས་བསླུ་བ་མེད་པར་
ལྟོས། །དགེ་སྡིག་རྒྱུ་འབྲས་མེད་པར་ལྟོས། །འགྲོ་ཀུན་ཕ་མ་དྲིན་ཆེན་ལྟོས། །
བདག་གཞན་གཉིས་སུ་མེད་པར་ལྟོས། །རེ་འགའ་ནམ་མཁའི་དབྱིངས་ལ་
ལྟོས། །རིག་པ་རྗེན་པར་འཆར་བ་ཡིན། །རེ་འགའ་ཉི་ཟླའི་ཟེར་ལ་ལྟོས། །འོད་
གསལ་འཆར་སྒོ་ཡངས་པ་ཡིན། །རེ་འགའ་རི་བོའི་རྩེ་ལ་ལྟོས། །ཉམས་ཀྱི་རྩེད་
མོ་རྩེ་བ་ཡིན། །རེ་འགའ་ཆུ་ནང་ཟླ་བར་ལྟོས། །ཅིར་སྣང་སྒྱུ་མར་འཆར་བ་
ཡིན། །རེ་འགའ་རང་གི་སྒོ་གསུམ་ལྟོས། །རང་སྣང་རང་ངོ་ཤེས་པ་ཡིན། །རང་
གཞན་གཉིས་སུ་མེད་པར་ལྟོས། །སྣང་བ་སེམས་སུ་ཤེས་པ་ཡིན། །རྟག་ཏུ་རང་
གི་སེམས་ལ་ལྟོས། །འཁྲུལ་སྣང་མྱུར་དུ་འཇིགས་པ་ཡིན། །རེ་འགའ་བཀའ་དང་
བསྟན་བཅོས་ལྟོས། །ཐེ་ཚོམ་གོལ་ས་སེལ་བ་ཡིན། །གཅིག་པུར་སྡོད་ཚེ་སེམས་
ལ་ལྟོས། །མང་པོའི་ནང་ནས་ངག་ལ་ལྟོས། །གང་སྣང་སྒྱུ་མ་རྨི་ལམ་ལྟོས། །
ཅིར་སྣང་ཆོས་སྐུའི་ཡོ་ལང་ལྟོས། །དེ་ལྟར་སེམས་ལ་བལྟས་བལྟས་པས། །ནམ་
41



མཁར་བལྟས་ཤིང་བལྟས་པ་ན། །མཐོང་བའི་དངོས་པོ་མི་དམིགས་ལྟར། །ལྟ་
ངན་ཀུན་ལས་རང་གྲོལ་ནས། །གསལ་སྟོང་ཟུང་འཇུག་སེམས་ཀྱི་གསང་། །
ཆོས་ཉིད་གནད་ཀྱིས་འཆར་བ་ཡིན། །བློས་བཏགས་བསྒོམས་པས་འདི་མི་
མཐོང་། །བྱིན་རླབས་ལམ་ལ་འཆར་བ་ཡིན། །མོས་གུས་ཅན་གྱི་རྟོགས་བྱ་
ཡིན། །ཁ་འབྱམས་རྟོག་གེས་ཕྱོགས་མི་ཤེས། །ཧ་ཧ། ལྟོས་ཞེས་བྱ་བ་ཅི་ལ་
བལྟ། །བལྟས་པས་མཐོང་ན་ཅི་འདྲ་མཐོང་། །བལྟ་རྒྱུ་བྱུང་ན་ལྟ་བ་མིན། །
དངོས་པོ་མཐོང་ངམ་དངོས་མེད་མཐོང་། །གསལ་བ་མཐོང་ངམ་སྟོང་པ་
མཐོང་། །སྣང་བ་མཐོང་ངམ་མུན་པ་མཐོང་། །བརྟགས་ན་ནམ་མཁའི་མེ་ཏོག་
བཞིན། །བལྟ་བྱ་ལྟ་བྱེད་གཉིས་མེད་པས། །ཅི་ལ་ལྟ་སྟེ་སུ་ཡིས་བལྟ། །ཅི་ཞིག་
མཐོང་སྟེ་སུ་ཡིས་མཐོང་། །གསལ་བ་ཅི་གསལ་སྟོང་པ་ཅི། །ཅི་ཞིག་བསྒོམ་སྟེ་
སུ་ཡིས་བསྒོམ། །སྤྱོད་པ་ཅི་སྤྱོད་འབྲས་བུ་ཅི། །སེམས་ནི་གང་ཡིན་སྣང་བ་
གང་། །འདས་པའི་སྣང་བ་གང་དུ་སོང་། །མ་འོངས་སྣང་བ་གང་ནས་འོང་། །
ད་ལྟའི་སྣང་བ་ངོས་བཟུང་ཅི། །མདང་སུམ་རྨི་ལམ་སྣང་བ་དེ། །ད་ལྟ་མེད་པ་
གང་དུ་སོང༌། །ད་ལྟའི་སྣང་བ་སྣ་ཚོགས་འདི། །རྨི་ལམ་དུས་མེད་ཅི་ཞིག་
ཡིན། །རྣལ་འབྱོར་ཉམས་ཀྱི་སྣང་བ་ལ། །ལྷ་དང་ཡེ་ཤེས་འཆར་བའི་ཚེ། །ད་
ལྟའི་སྣང་བ་གང་དུ་སོང་། །བརྟགས་ན་ཁམས་གསུམ་འཁོར་བ་འདི། །མོ་གཤམ་



བུ་མོའི་རྗེས་སུ་འགྲོ། །ཧ་ཧ། ནམ་མཁའ་སྤར་མོས་བཏབ་པས་ཅི་ཞིག་ཟིན། །
མཁའ་ལ་མདུད་པ་བོར་བས་སུ་ཞིག་འཆིང་། །རྨི་ལམ་ཉོ་ཚོང་འགྲིམ་པའི་དགོས་
པ་ཅི། །སྒྱུ་མའི་བུད་མེད་བསྟེན་པའི་འདོད་པ་གང་
། །ནམ་མཁས་ནམ་མཁའ་
གླགས་སྐབས་རྙེད་དམ་ཅི། །སྒྱུ་མས་སྒྱུ་མ་བསླུ་བར་ནུས་སམ་ཅི། །ལར་འདོད་
ཡོན་སྒྱུ་མའི་ལྟད་མོ་འདྲ། །གྲུབ་མཐའ་ནམ་མཁའི་བྱ་རྗེས་འདྲ། །བདེ་སྡུག་
མཚན་མོའི་རྨི་ལམ་འདྲ། །ལྟ་བ་ཅི་ལྟ་སྒོམ་པ་ཅི། །སྤྱོད་པ་དམ་ཚིག་འབྲས་བུ་
ཅི། །ཀུན་བཏགས་སྣང་བ་འུད་པོ་ཆེ། །སྨིག་རྒྱུའི་ཆུ་ཡིས་རི་དྭགས་བཞིན། །
མེད་བཞིན་མགོ་བོ་སྐོར་སྐོར་ནས། །འཁྲུལ་སྣང་འཁོར་བའི་གྲོང་འདིར་འཁོར། །
ད་བླ་མའི་དྲིན་གྱིས་བྱ་བཏང་བས། །བློའི་རྫུན་ཕུག་ཆོས་ཀྱི་དབྱིངས་སུ་རྡིབ། །
ལར་དངོས་པོ་བསྒོམས་ན་རྟག་པའི་མཐའ། །དངོས་མེད་བསྒོམས་ན་ཆད་པའི་
བློ། །གཉིས་དང་གཉིས་མིན་སྤྲོས་པའི་མཐའ། །ད་ནི་བསྒོམས་ཀྱང་མ་ཤེས་
སོ། །ཡོད་པར་འཛིན་ན་ཐར་པ་མེད། །མེད་པར་འཛིན་ན་མཐོ་རིས་མེད། །
གཉིས་དང་གཉིས་མིན་ལོག་པའི་བློ། །ད་ནི་ལྟ་ཡང་མ་ཤེས་སོ། །ལོག་པར་སྤྱད་
ན་ངན་འགྲོར་ལྟུང་། །དགེ་བ་སྤྱད་ཀྱང་མཚན་མའི་ཆོས། །མོ་གཤམ་བུ་མོའི་
འགྱིང་བག་བཞིན། །སྤྱོད་པ་སྤྱད་རྒྱུ་མ་རྙེད་དོ། །ཇི་ལྟར་བསམས་ཀྱང་མཚན་
མའི་ཆོས། །མ་བསྒོམས་བསྡད་ན་ཐ་མལ་བ། །ད་ནི་སེམས་ཀྱང་མ་ཤེས་སོ། །
43



ཚིག་ཏུ་བརྗོད་ན་སྤྲོས་པ་འཕེལ། །མ་བརྗོད་བསྡད་ན་དོན་མི་གོ །བློ་འདས་སྨྲ་
བསམ་བརྗོད་མེད་དང་། །གསལ་སྟོང་བདེ་སྟོང་རིག་སྟོང་སོགས། །ཇི་ལྟར་
བརྗོད་ཀྱང་ཐོག་མི་ཁེལ། །སུ་ཡིས་བརྗོད་དེ་ཅི་ཞིག་བརྗོད། །སུ་ལ་བརྗོད་དེ་སུ་
ཡིས་གོ །ད་ནི་བརྗོད་ཀྱང་མ་ཤེས་སོ། །སྣང་སྲིད་འཁྲུལ་པ་རུ་ལོག་པས། །ཁ་
རོག་རྒྱ་ཡན་གཏད་སོ་མེད། །བརྗོད་མ་ཤེས་ལ་བསམ་མ་ཤེས། །སྔ་ཕྱི་འགྲོ་འོང་
ཡོད་མེད་རྟག་ཆད་སོགས། །ཐམས་ཅད་གཏད་སོ་མེད་པ་ཧར་མ་ཧོར། །ལ་ལས་
ཕྱག་ཆེན་ལ་ལས་རྫོགས་ཆེན་ཟེར། །ལ་ལས་དབུ་མ་ལ་ལས་གཞན་སྟོང་འདོད། །
ངས་ནི་གྲུབ་མཐའ་གང་ཡང་མ་དམིགས་སོ། །ལ་ལས་གསལ་སྟོང་ལ་ལས་རིག་
སྟོང་ཟེར། །ལ་ལས་སྤྲོས་བྲལ་ལ་ལས་ཀ་དག་ཟེར། །ངས་ནི་གང་ཡང་འཛིན་པ་
མ་རྙེད་དོ། །ལ་ལས་བསྐྱེད་རིམ་ལ་ལས་རྫོགས་རིམ་ཟེར། །ལ་ལས་སེམས་ཀྱི་ངོ་
བོ་སྐྱོང་ཞེས་ཟེར། །ངས་ནི་བསྒོམས་རུང་ཅི་ཡང་མ་རྙེད་དོ། །ལ་ལས་ཚོང་བྱེད་
ལ་ལས་སོ་ནམ་བྱེད། ལ་ལས་གནས་བསྐོར་ལ་ལས་དཀའ་བ་སྤྱད། །ངས་ནི་
སྤྱད་རྒྱུ་ཅི་ཡང་མ་རྙེད་དོ། །ལ་ལས་ལྷ་མཆོད་ལ་ལས་འདྲེ་བསྐྲད་དེ། །ངས་ནི་ལྷ་
འདྲེ་གང་ཡང་མ་དམིགས་སོ། །ལ་ལས་གཉེན་སྐྱོང་ལ་ལས་དགྲ་འདུལ་ཟེར། །
ངས་ནི་དགྲ་གཉེན་གང་ཡང་མ་དམིགས་སོ། །ལ་ལས་ཆོས་བྱེད་ལ་ལས་སྡིག་པ་
བྱེད། །ངས་ནི་དགེ་སྡིག་གང་ཡང་མ་དམིགས་སོ། །ལ་ལས་ང་ཟེར་ལ་ལས་ཁྱོད་



ཅེས་ཟེར། །ངས་ནི་ང་ཁྱོད་གང་ཡང་མ་དམིགས་སོ། །འདི་ནི་ཁྱབ་པར་བརྡལ་
བའི་ཐང་ཆེན་དུ། །རིག་པ་དུས་གསུམ་འགྱུར་མེད་རི་བོའི་སྤོར། །སྣང་སྲིད་སྒྱུ་
མར་རོལ་པའི་སྒྲུབ་ཁང་དུ། །རང་བྱུང་སྤྲོས་པ་བྲལ་བའི་རྣལ་འབྱོར་ཞེས། །སྣ་
ཚོགས་གཉིས་སུ་མེད་པའི་མཚམས་བསྡམས་ཚེ། །སེམས་ཉིད་དབྱིངས་ཀྱི་མ་
ལས་རང་ཤར་བའི། །སེམས་བྱུང་རིག་པའི་ཁྱེའུས་ང་ལ་གདམས། །འདི་ནི་རང་
གི་རྟོགས་པའི་འདྲ་འབག་སྟེ། །སྒྲུབ་བརྒྱུད་འཛིན་པའི་དྲིན་ཆེན་བླ་མ་ལ། །བྱིན་
རླབས་རྟོགས་པ་ཞུ་བའི་མཎྜལ་ཡིན། །རིག་པ་གཅེར་མཐོང་སྟོན་པའི་བླ་མ་ལ། །
གནས་ལུགས་རང་ངོ་འཕྲོད་པའི་རྟོགས་འབུལ་ཡིན། །སྙན་བརྒྱུད་འཛིན་པའི་
དཔལ་ལྡན་བླ་མ་ལ། །ཉམས་མྱོང་བརྒྱུད་པ་འཛིན་པའི་དཔའ་སྐད་ཡིན། །མཆོག་
ཐུན་དངོས་གྲུབ་སྩོལ་བའི་ཡི་དམ་ལ། །བསྐྱེད་རྫོགས་སྲོག་རྩ་ཟིན་པའི་ཉམས་
དབྱངས་ཡིན། །ཕྲིན་ལས་སྒྲུབ་པའི་གནས་གསུམ་མཁའ་འགྲོའི་ཚོགས། །འདུ་
ཞིང་རྩེ་དགའ་བྱེད་པའི་དགའ་སྟོན་ཡིན། །བར་ཆད་སེལ་བའི་ཆོས་སྲུང་དམ་ཅན་
རྣམས། །འབྲལ་མེད་རྒྱུན་དུ་འགྲོགས་པའི་བློ་རྡོ་ཡིན། །ཉམས་རྟོགས་ཡོན་ཏན་
རྒྱས་པའི་སྒོམ་ཆེན་ལ། །རང་ཉམས་གསལ་འདེབས་བྱེད་པའི་མེ་ལོང་ཡིན། །
ཉམས་རྟོགས་ཉག་ཉུག་བྱེད་པའི་སྒོམ་ཕྲུག་ལ། །རྟོགས་པའི་དཔའ་ཚན་བསྐྱེད་པའི་
ངར་ཆུ་ཡིན། །ཐོས་ཆུང་སྙིང་རུས་ཅན་གྱི་གང་ཟག་ལ། །ཐེ་ཚོམ་དྲྭ་བ་གཅོད་པའི་



རལ་གྲི་ཡིན། །སྟོང་ལྟ་འུད་ཤོབ་མཁན་གྱི་སྒོམ་ཆེན་ལ། །ང་རྒྱལ་བྲག་རི་བསྙིལ་
བའི་ཐོ་བ་ཡིན། །བླུན་སྒོམ་མུན་པ་སྤེལ་བའི་སྒོམ་ཆེན་ལ། །ཉམས་རྟོགས་སྣང་བ་
གསལ་བའི་སྒྲོན་མེ་ཡིན། །མི་ཚེ་བཤད་པས་གཡེང་བའི་སྟོན་ཆེན་ལ། །ཉམས་
ལེན་སྒོམ་ལ་སྐུལ་བའི་ལྕག་ཚན་ཡིན། །འདི་ནི་སྨྱོན་པས་མུ་ཅོར་སྨྲས་པ་སྟེ། །
སུར་ཡང་བཟོད་པ་མི་གསོལ་ལོ། །བཟོད་གསོལ་ཕུལ་བའི་ཡོན་མ་རྙེད། །དགེ་
བས་ནང་གི་དེ་བཞིན་ཉིད། །ཤེས་རབ་མིག་གིས་མཐོང་བར་ཤོག །ཅེས་ཀྱང་སེམས་ཀྱི་
རྩལ་ལས་བྱུང་པའོ།། ༈ །ཡང་འདི་སྐབས་ཤིག་ཆོས་ལ་བསྐུལ་བའི་གླུ་ངེས་འབྱུང་གི་ཕོ་ཉ་ཞེས་བྱ་བ་འདི་
བླངས་སོ།། ཨ་ཧོ། རང་སྣང་རྣམ་པར་དག་པ་འོག་མིན་གྱི་ཞིང་ཁམས། །རིག་
འཛིན་དཔའ་བོ་མཁའ་འགྲོའི་དགའ་ཚལ་གྱི་དབུས་ན། །ང་ཡི་སྐྱབས་གཅིག་དྲིན་
ཆེན་བླ་མ་དེ་བཞུགས་ཡོད། །བྱིན་རླབས་ཆར་ཆེན་ཕོབ་དང་འཁོར་ལོ་ཡི་མགོན་
པོ། །ན་མཉམ་སེམས་མཐུན་སྡེབ་པའི་གཞོན་ནུ་ཚོ། །གླུ་དབྱངས་རྩེད་འཇོ་བྱེད་
པས་སྣང་བ་བདེ། །རྒྱན་གོས་གཟབ་འཆོར་མིག་སྔར་མཛེས་ལགས་ཀྱང་། །འུ་
ཅག་འཁོར་བར་ཡོད་པ་མ་ཤེས་སམ། །འཁོར་བ་སྡུག་བསྔལ་ཡིན་པ་མ་ཤེས་
སམ། །དལ་འབྱོར་སྟོང་ལོག་བྱས་ན་མི་འགྱོད་དམ། །གཞོན་ཚེ་ལྷ་ཆོས་བྱས་ན་
མི་དྲག་གམ། །བསམ་བློ་ལེགས་པོ་ཞིག་ཐོང་དང་ཨ་མའི་གཅེས་ཕྲུག་ཚོ། །
བསམ་བློ་ལེགས་པོ་ཞིག་ཐོང་དང་ན་མཉམ་སེམས་མཐུན་ཚོ། །ཤ་བཀྲག་དཀར་
46



དམར་རྒྱས་པའི་གཞོན་ནུ་ཚོ། །སྒྱུ་ལུས་སྟོན་ཀའི་མེ་ཏོག་རྒྱས་ལགས་ཏེ། །མེ་
ཏོག་སད་ཀྱིས་ཁྱེར་བ་མ་མཐོང་ངམ། །སྐྱེ་རྒ་ན་འཆིའི་སྡུག་བསྔལ་མི་ཤེས་
སམ། །ཕ་མ་རྒས་འཁོགས་གནས་ཚུལ་མ་མཐོང་ངམ། །འཆི་བདག་གཤིན་རྗེ་
བྱུང་ན་མི་སྐྲག་གམ། །བསམ་བློ་ལེགས་པོ་ཞིག་ཐོང་དང་གཞོན་ནུ་སྙིང་མེད་པོ། །
བསམ་བློ་ལེགས་པོ་ཞིག་ཐོང་དང་སྐྱེ་བོ་ངང་རིང་པོ། །མི་ཚེ་གཡེང་བས་བསླུས་
པའི་རྒན་འཁོགས་ཚོ། །ཚེ་གང་དོན་མེད་འདའ་བ་མ་ཤེས་སམ། །འཁོར་བར་
སྙིང་པོ་ཅི་འདུག་མ་གོ་འམ། །མགོ་སྐྱེས་དཀར་པོར་སོང་བ་མ་ཚོར་རམ། །དལ་
འབྱོར་སྟོང་ལོག་བྱས་ན་མི་འགྱོད་དམ། །གཅིག་པུ་བར་དོར་འགྲོ་དུས་མི་སྐྲག་
གམ། །དམ་ཆོས་རྒྱགས་ཕྱེ་བསྒྲུབ་ན་མི་དགའ་འམ། །དབེན་པའི་རི་སུལ་བསྙེག་
པ་མི་དྲག་གམ། །བསམ་བློ་ལེགས་པོ་ཞིག་ཐོང་དང་ཕ་མ་རྒན་འཁོགས་ཚོ། །
བསམ་བློ་ལེགས་པོ་ཞིག་ཐོང་དང་ཨ་མ་སྙིང་མེད་མ། །བདེ་སྐྱིད་ལོངས་སྤྱོད་ལྡན་
པའི་ཕྱུག་པོ་ཚོ། །ཀུན་གྱིས་གཙུག་ན་བཀུར་བས་སྣང་བ་མཐོ། །ལོངས་སྤྱོད་
སྟོབས་འབྱོར་ལྡན་པས་སྤྲོ་ལགས་ཏེ། །ལོངས་སྤྱོད་སྒྱུ་མ་ཡིན་པ་མ་ཤེས་སམ། །
གཅེར་བུ་ལག་སྟོང་འགྲོ་ཚེ་མི་འགྱོད་དམ། །སྦྱིན་པའི་རྒྱགས་ཕྱེ་བསྒྲུབ་ན་མི་དྲག་
གམ། །བྱ་བྱེད་འཕྲོ་ལ་བཞག་ན་མི་དགའ་འམ། །བསམ་བློ་ལེགས་པོ་ཞིག་ཐོང་
དང་འཁྲུལ་པའི་ཁོལ་པོ་ཚོ། །བསམ་བློ་ལེགས་པོ་ཞིག་ཐོང་དང་ཕྱུག་པོ་སེར་སྣ་



ཅན། །བཙན་དྲག་མངའ་ཐང་ལྡན་པའི་དཔོན་པོ་ཚེ། །ཀུན་གྱིས་གཙུག་ན་བཀུར་
བས་སྣང་བ་འུར། །སྡིག་གོས་ལུ་གུའི་ཚར་སློག་ལུས་ལ་འཇམ། །སྡིག་ཟས་ཤ་
ཆང་སྤྱོད་པ་སྤྲོ་ལགས་ཀྱང་། །གཤིན་རྗེའི་ཕོ་ཉ་བྱུང་ན་མི་སྐྲག་གམ། །གཅེར་བུ་
དུར་ཁྲོད་བོར་ཚེ་མི་འགྱོད་དམ། །གཞན་ནོར་ཧབ་ཀྱིས་ཟ་བ་ཕོད་ལགས་སམ། །
ལྕགས་བསྲེགས་ཐོ་ལུམ་ཟ་བ་ཕོད་ལགས་སམ། །གཞན་ནོར་ལྕགས་བསྲེགས་
ཡིན་པ་མ་ཤེས་སམ། །ཕྱི་མ་རང་ལུས་འཚིག་པར་མི་སྐྲག་གམ། །ཉམ་ཆུང་རང་
མགོ་འདོན་ན་མི་དགའ་འམ། །བསམ་བློ་ལེགས་པོ་ཞིག་ཐོང་དང་དཔོན་དགའ་ཚར་
སློག་ཅན། །བསམ་བློ་ལེགས་པོ་ཞིག་ཐོང་དང་དམྱལ་བའི་བུད་ཤིང་དག །ཉེས་
མེད་རི་དྭགས་གསོད་པའི་རྔོན་པ་ཚོ། །ཚེ་འདི་ཡུད་ཙམ་ཡིན་པ་མ་ཤེས་སམ། །
ཕ་མ་གསོན་བསད་བྱེད་པ་ཡོད་ལགས་སམ། །འགྲོ་ཀུན་ཕ་མ་ཡིན་པ་མ་ཤེས་
སམ། །བསྡུས་འཇོམས་རི་བོས་བཙིར་ན་མི་སྐྲག་གམ། །བྱང་སེམས་རྒྱུད་ལ་
བསྟེན་ན་མི་ལེགས་སམ། །བདག་འཛིན་རི་དྭགས་གསད་ན་མི་དགའ་འམ། །
བསམ་བློ་ལེགས་པོ་ཞིག་ཐོང་དང་ལས་ངན་རྔོན་པ་ཚོ། །བསམ་བློ་ལེགས་པོ་ཞིག་
ཐོང་དང་ཅོལ་ཆུང་སྙིང་མེད་པོ། །ངུར་སྨྲིག་རྒྱལ་གྱིས་མཛེས་པའི་བཙུན་པ་ཚོ། །
སྐུ་ཚེ་ཚོང་ལ་དྲིལ་བས་སྣང་བ་མཐོ། །དད་ཟས་བག་མེད་ཟོས་པས་ལང་ཚོ་
རྒྱས། །ཆང་དང་བུད་མེད་བསྟེན་ཚེ་སྣང་བ་འུར། །འཆི་བདག་དྲུང་ན་སླེབས་པ་
48



མ་ཤེས་སམ། །རང་མགོ་ཆོས་ཀྱིས་འདོན་ན་མི་ལེགས་སམ། །ཚོང་གིས་སྡོམ་
ཀུན་ཞིག་པ་མ་ཤེས་སམ། །བསམ་བློ་ལེགས་པོ་ཞིག་ཐོང་དང་སྟོན་པའི་རྗེས་འཇུག་
ཚེ། །བློ་སྐྱེད་གཤའ་མ་ཞིག་ཐོང་དང་དད་པའི་ཞིང་ས་ཚོ། །གསེར་ཞྭ་རྟ་ལྷམ་ལྡན་
པའི་བླ་ཆེན་ཚོ། །ཀུན་གྱིས་བཀུར་ཞིང་མཆོད་པས་སྣང་བ་མཐོ། །དཀོར་ཟས་
དུག་ཆུས་སྐུ་ལུས་རྒྱས་ལགས་ཏེ། །ཕྱི་མར་རང་ལུས་ཚབ་༼ཚ༽ཚེ་མི་འགྱོད་
དམ། །དུག་ཆུ་ཁོལ་མ་འཐུང་བ་ཕོད་ལགས་སམ། །དཀོར་ཟས་དུག་ཆུ་ཡིན་པ་མ་
ཤེས་སམ། །ལྐོག་ཏུ་རང་སེམས་འདུལ་ན་མི་དགའ་འམ། །བསམ་བློ་ལེགས་པོ་
ཞིག་ཐོང་དང་ཀུན་གྱི་བླ་མ་ཚོ། །བློ་སྐྱེད་གཤའ་མ་ཞིག་ཐོང་དང་དགེ་བའི་བཤེས་
གཉེན་ཚོ། །རི་ཁྲོད་དབེན་པར་སྒོམ་པའི་རྣལ་འབྱོར་པ། །བགམེད་གཅེར་ཉལ་
བྱེད་པས་སྣང་བ་བདེ། །འཆི་བདག་བདུད་པོ་འོང་བ་མ་ཤེས་སམ། །རྩེ་གཅིག་
བསམ་གཏན་བསྒོམ་པ་མི་དྲག་གམ། །བསམ་བློ་ལེགས་པོ་ཞིག་ཐོང་དང་རྣལ་
འབྱོར་བྱ་བྲལ་བ། །བློ་སྐྱེད་གཤའ་མ་ཞིག་ཐོང་དང་དྲིན་ཆེན་བླ་མའི་སྲས། །ཀྱེ་
མ། རང་ཉིད་འདུ་ཤེས་གསུམ་གྱི་ཁོལ་པོ་རུ་གྱུར་པས། །གཞན་ལ་གདམས་མི་
འོས་ཀྱང་ངེས་འབྱུང་གིས་བསྐུལ་ནས། །གང་ཤར་རྟོག་པ་ཡི་གེའི་གཟུགས་བརྙན་
དུ་བགྱིས་པའི། །དགེ་བས་འགྲོ་ཀུན་སངས་རྒྱས་གོ་འཕང་ལ་སྦྱོར་ཤོག །སླར་སྨྲས་
པ། དགོང་མོའི་གྲིབ་སོ་འདི་དང་། །འཆི་བདག་གཤིན་རྗེ་འདི་གཉིས། །སྐད་ཅིག་



ཡུད་ཙམ་སོང་ཡང་། །ཚུར་ཚུར་སླེབ་པ་ཡིན་འདུག །ད་ནི་འཆི་བའི་མུན་པ། །
མྱུར་དུ་རུབ་རན་འདྲ་ན། །མུན་ནག་འདི་ལ་ཕན་པའི། །སྒྲོན་མེ་གྲབས་གཤོམ་རན་
བྱུང་། །ལ་ཁའི་ཉི་མ་འདི་དང་། །སྐྱེས་བུའི་ཚེ་ལོ་འདི་གཉིས། །སྐད་ཅིག་ཡུད་
ཙམ་སོང་ཡང་། །ཕར་ཕར་འགྲོ་བ་ཡིན་འདུག །ད་ནི་སྐྱེ་བའི་ལ་མོ། །མྱུར་དུ་
བརྒལ་རན་འདྲ་ན། །ད་ལྟ་རང་དབང་ཡོད་ཚེ། །དམ་ཆོས་རྒྱགས་ཕྱེ་སྒྲུབ་
རན། །ཞེས་ཀྱང་བསྐུལ་ལོ། ༈ །རྫོང་གསར་ནས་རང་ཡུལ་དུ་ལོག་ཁར་རྗེ་བླ་མ་ཆོས་ཀྱི་བློ་གྲོས་ཀྱི་
གཟིམ་ཁང་ལ་མགོ་གཏུགས་ནས་མཆི་མ་འབབ་བཞིན་འདི་སྐད་ཀྱང་སྨྲས་སོ།། ཨ་ཧོ། རྗེ་བླ་མའི་བྱིན་
རླབས་ལུས་ལ་ཞུགས། །ལུས་ལྷ་སྐུར་འཆར་བར་བྱིན་གྱིས་རློབས། །བླ་མའི་
བྱིན་རླབས་ངག་ལ་ཞུགས། །ངག་སྔགས་སུ་འཆར་བར་བྱིན་གྱིས་རློབས། །བླ་
མའི་བྱིན་རླབས་སེམས་ལ་ཞུགས། །སེམས་ཆོས་སྐུར་རྟོགས་པར་བྱིན་གྱིས་
རློབས། །བླ་མའི་བྱིན་རླབས་སྣང་བར་ཞུགས། །སྣང་བ་ཡེ་ཤེས་སུ་འཆར་བར་
བྱིན་གྱིས་རློབས། །འདི་ན་བླ་མ་སངས་རྒྱས་ལ། །སར་གནས་ཡེ་ཤེས་སྒྱུ་མའི་
འཕྲུལ། །སི་ཏུ་རབ་འབྱམས་ལ་སོགས་པ། །དམ་པའི་སྐྱེས་ཆེན་རྣམས་ཀྱིས་
ནི། །མཉེས་པ་གསུམ་གྱིས་ཞབས་ཏོག་བསྒྲུབས། །བརྒྱ་འབུལ་སྟོང་འབུལ་གྱིས་
མཉེས་པར་བྱས། །སྤྲང་པོ་ང་ལ་ནི་འབུལ་རྒྱུ་མེད། །བསམ་བཞིན་སྐྱོ་བ་འཕེལ་བ་
ཞིག་བྱུང༌། །འཁྲུལ་ཞིག་རྣལ་འབྱོར་དབང་ཕྱུག་ཆེ། །རྗེ་བླ་མ་ཆོས་འཕེལ་རབ་
50 ,



རྒྱས་སོགས། །ཉམས་རྟོགས་ལྡན་པའི་སྒོམ་ཆེན་ཚོས། །ཉམས་རྟོགས་པའི་བརྒྱ་
འབུལ་སྟོང་འབུལ་བྱས། །སྙིང་མེད་ང་ལ་ནི་ཉམས་རྟོགས་མེད། །དེས་ཀྱང་སྐྱོ་བ་
འཕེལ་བ་ཞིག་བྱུང་། །གནས་ལྔ་རིག་པའི་པཎྜི་ཏ། །མཁན་ཆེན་ཐུབ་བསྟན་རྒྱལ་
མཚན་སོགས། །ཆོས་སྤྱན་ཡངས་པའི་མཁས་རྣམས་ཀྱིས། །འཆད་རྩོད་རྩོམ་
པས་མཉེས་པར་བྱེད། །ཐོས་ཆུང་ང་ལ་ནི་ཡོན་ཏན་མེད། །དེས་ཀྱང་སྐྱོ་བ་འཕེལ་
བ་ཞིག་བྱུང་། །མོས་གུས་ཉག་གཅིག་ལམ་བྱེད་པའི། །ནང་ཆེན་མཆོག་ལྡན་ལ་
སོགས་ནི། །ལུས་སྲོག་ལྟོས་མེད་ཀྱིས་ཞབས་ཏོག་བསྒྲུབས། །ལས་ངན་ངས་
ཞབས་ཏོག་ཀྱང་མ་འགྲུབ། །དེས་ཀྱང་སྐྱོ་བ་འཕེལ་བ་ཞིག་བྱུང་། །ང་བླ་མ་དྲན་
པས་བཟོད་གླགས་མེད། །ལུས་བ་སྤུ་གཡོ་ཞིང་མཆི་མ་འཁྲུག །ངག་ཅ་ཅོའི་
གདུང་དབྱངས་དབང་མེད་ཤོར། །སེམས་ཟ་ཟི་རྒྱུན་ཆད་མེད་པར་འུར། །ལུས་
ལོངས་སྤྱོད་དུས་གསུམ་དགེ་ཚོགས་ཀུན། །རྗེ་བླ་མ་མཉེས་པའི་འཁོར་དུ་
འབུལ། །དུས་རྟག་ཏུ་ཞབས་དྲུང་སྐྱེ་བར་ཤོག །ཅེས་སོ།། ༈ །དེ་ནས་ཡུལ་དུ་ལོག་
སྐབས་རྗེ་བླ་མ་ཉིད་སྐུ་མཉེས་པའི་བརྩེ་སྐྱོང་། གསུང་མཉེས་པའི་དབུགས་དབྱུང་། ཐུགས་མཉེས་པའི་རིག་
གཏད་བཅས་ཞལ་གདམས་དབུགས་དབྱུང་རྒྱས་པར་ཐོབ། ཧག་མདའ་ཟེར་བའི་བླ་མའི་གཟིམ་སྤྱིལ་མཐོང་ས་དེ་
ནས་འབྲལ་མི་ཕོད་པ་ལྟ་བུའི་གདུང་ཤུགས་དྲག་པོས་མཆི་མ་འབབ་བཞིན་གསོལ་བ་བཏབ་པ་ནི། ༈ རྗེ་མ་
རིག་མུན་སེལ་ནི་འདི་ན་བཞུགས། །སྤྲང་སྙིང་མུན་འཐིབ་བཞིན་རང་ཡུལ་ལོག །
འདུན་མ་ནི་བླ་མའི་ཕྱོགས་ལ་ཤོར། །ཡེ་ཤེས་སྣང་བ་མ་འདྲེས་བར། །དངོས་
51



ཉམས་རྨི་ལམ་སྣང་ཆ་ལ། །ཆོས་ཀྱི་སྒྲོན་མེ་སྤར་དུ་གསོལ། །སྙིང་གི་མུན་པ་
བསལ་དུ་གསོལ། །རྗེ་དབྱར་གྱི་དཔལ་མོ་ནི་ཤུལ་དུ་ལུས། །སྤྲང་མོན་བྱ་ཁུ་བྱུག་
ནི་རང་ཡུལ་ལྡོག །འདུན་མ་ནི་དབྱར་གྱི་རྒྱལ་མོ་ལ་ཤོར། །རྗེ་དུས་གསུམ་སངས་
རྒྱས་ནི་འདི་ན་བཞུགས། །ང་ལུས་ནི་རང་ཡུལ་ལྡོག་ལགས་ཀྱང་། །སེམས་ནི་རྗེ་
ཡི་དྲུང་དུ་འཁོར། །གོམ་པ་ནི་ཕ་ཡུལ་ཕྱོགས་ལ་བོར། །འདུན་མ་ནི་བླ་མའི་
ཕྱོགས་སུ་ཤོར། །རྗེ་རྫོགས་པའི་སངས་རྒྱས་སྐུ་དྲིན་ཅན། །ཐུགས་ཡིད་གཅིག་ཏུ་
མ་འདྲེས་བར། །ཐུགས་རྗེ་ནུས་པའི་དབང་བསྐུར་ཞུ། །རྟེན་འབྲེལ་ཟབ་མོའི་བྱིན་
རླབས་ཞུ། །འབྲལ་མི་ཕོད་པའི་བརྩེ་གདུང་ཞུ། །དུས་འདི་ནས་བྱང་ཆུབ་མ་ཐོབ་
བར། །རྗེ་བླ་མ་དང་འབྲལ་བ་མེད་པར་ཤོག །ཅེས་ཀྱང་སྨྲས་སོ།། ༈ །རང་ཡུལ་དུ་
སླེབས་ནས་རྗེ་བླ་མའི་བཀའ་བཞིན་ཁྲི་ཚོ་དགོན་པའི་དབྱར་གནས་མཁན་པོ་བྱས། དབྱར་ཆོས་ལ་སྣང་གསུམ་ཞིག་
འཆད། དེ་མཚམས་སྒྲུབ་ཁང་གསར་བཞེངས་སོགས་བྱ་བྱེད་མང་པོའི་ཟིང་ལོང་བའི་ཚེ་རང་གི་སྤྱོད་ཚུལ་ལ་ཡིད་
དབྱུང་བའི་སྐྱོ་གླུ་འདི་བླངས་སོ།། ཨ་ཧོ། རང་སྣང་རྣམ་དག་གི་འོག་མིན་ན། །མགོན་རྡོ་
རྗེ་འཆང་དང་དབྱེར་མེད་པའི། །ཕ་དྲིན་ཆེན་རྩ་བའི་བླ་མ་ལ། །བློ་ཐེ་ཚོམ་མེད་པར་
གསོལ་བ་འདེབས། །དུས་རྒྱུན་ཆད་མེད་པར་ཐུགས་རྗེས་གཟིགས། །སྤྲང་ཆོས་
བརྒྱད་བྲལ་བར་བྱིན་གྱིས་རློབས། །ང་དེ་སྔའི་བསམ་བློ་འཁྲུལ་ནས་འདུག །དལ་
འབྱོར་རྡོ་རྗེའི་ལུས་བཟང་འདི། །དོན་གལ་ཆུང་གི་ལས་ལ་ཡེངས་ཡེངས་ནས། །
དགྲ་འཆི་བདག་གིས་སྤར་ཟིན་བྱེད་ལ་ཁད། །རང་ལུས་རྒྱལ་བའི་དཀྱིལ་འཁོར་
52



འདི། །འཇིག་རྟེན་གྱི་ལས་ལ་བཀོལ་བཀོལ་ནས། །ཡི་དམ་གྱི་གསལ་སྣང་བརྗེད་
ལ་ཁད། །གྲག་སྟོང་སྔགས་ཀྱི་བཟླས་བརྗོད་འདི། །གྲེ་མོའི་གཏམ་ལ་ཡེངས་
ཡེངས་ནས། །དམ་བཅས་པའི་བཟླས་བརྗོད་ཆག་ལ་ཁད། །སེམས་ཉིད་ཡིད་
བཞིན་ནོར་བུ་འདི། །ཆོས་བརྒྱད་ཀྱི་རླུང་ལ་བསྐུར་བསྐུར་ནས། །གཞི་ཆོས་སྐུའི་
རྒྱལ་སྲིད་གཏོར་ལ་ཁད། །འཁོར་འདས་དབྱེར་མེད་ཀྱི་ལྟ་བ་འདི། །ཕྱོགས་འཛིན་
གྱི་སྒྲོག་གིས་བཅིངས་བཅིངས་ནས། །མཉམ་ཉིད་ཀྱི་དོན་དང་བྲལ་ལ་ཁད། །
སྒོམ་པ་ཉིན་མཚན་ཁ་སྦྱོར་འདི། །དོན་མེད་ཀྱི་བསམ་བློས་གཏོར་གཏོར་ནས། །
འཇིག་རྟེན་ཐ་མལ་དུ་ལོག་ལ་ཁད། །ཤུགས་འབྱུང་འགག་མེད་ཀྱི་སྤྱོད་པ་འདི། །
བླང་དོར་དང་འདོར་ལེན་བྱས་བྱས་ནས། །ཚུལ་འཆོས་དང་ཐོ་ཅོར་ཤོར་ལ་ཁད།།
ཟས་ཅི་ཟ་བདུད་རྩིའི་འཚོ་བ་ལ། །ཞིམ་བཙོག་གི་གདམ་ཀ་བྱས་བྱས་ནས། །
དཀོར་ལྡོམ་བུ་བ་ཞིག་འགྱུར་ལ་ཁད། །འདོ་མེད་ཅོལ་ཆུང་གི་རང་སེམས་འདི། །
མི་གཙང་བའི་གཟེབ་ལ་ཞེན་ཞེན་ནས། །ཚེ་གཅིག་བསྲུངས་པའི་སྡོམ་པ་འདི། །
ཡུད་ཙམ་འཁྲིག་བདེ་དང་བརྗེ་ལ་ཁད། །ཐ་སྙད་ཀྱི་གཞུང་ལུགས་མང་པོ་ལ། །
ཐོབ་ཐོབ་དང་ཤེས་ཤེས་བྱས་བྱས་ནས། །སྙན་བརྒྱུད་ཡི་གེ་མེད་པ་འདི། །ཡིག་
ནག་གི་དཔེ་ཆར་རེ་ལ་ཁད། །གྲུབ་མཐའ་མང་པོའི་བཞེད་སྲོལ་ལ། །ལྟ་རྟོག་དང་
དགག་སྒྲུབ་བྱས་བྱས་ནས། །དམར་ཁྲིད་ལག་ལེན་མངོན་སུམ་འདི། །རྟོག་གེའི་
53



བཤད་པར་རེ་ལ་ཁད། །རྙེད་པ་དང་བཀུར་སྟི་གྲགས་པ་ལ། །ཡིད་དུང་དུང་གི་རེ་
སྨོན་བྱས་བྱས་ནས། །གདམས་ངག་མཁའ་འགྲོའི་སྙན་བརྒྱུད་འདི། །སྒྱུ་མའི་ནོར་
དང་བརྗེ་ལ་ཁད། །ཉོན་མོངས་དུག་ལྔའི་མལ་ས་རུ། །གཏི་མུག་རོ་ཉལ་བྱས་བྱས་
ནས། །འོད་གསལ་གྱི་སྒྲོན་མེ་ཡལ་ལ་ཁད། །དར་གོས་དང་ཚར་ཕྲུག་བོལ་གདན་
སོགས། །བདེ་འཇམ་གྱི་རེག་བྱ་ལ་སྤྱད་སྤྱད་ནས། །གཏུམ་མོའི་བདེ་དྲོད་ཡལ་ལ་
ཁད། །སྣང་བ་སྒྱུ་མ་ལྟ་བུ་ལ། །བདེན་འཛིན་ཞགས་པས་བཅིངས་བཅིངས་
ནས། །ཁམས་གསུམ་གྱི་བཙོན་རྭར་ཚུད་ལ་ཁད། །འཁོར་དང་མངའ་ཐང་སྒྲུབ་
སླད་དུ། །མི་དགེ་ལ་ཚམ་ཚོམ་ཞུགས་ཞུགས་ནས། །ངན་སོང་གི་གཡང་སར་
ལྷུང་ལ་ཁད། །འཇིག་རྟེན་འཁོར་བའི་བྱ་གཞག་ལ། །ཟིན་མེད་ཀྱི་སོ་ནམ་བྱས་
བྱས་ནས། །མགོ་སྐྱེས་དཀར་པོ་འགྱུར་ལ་ཁད། །མི་གཙང་རྣག་གི་རྐྱལ་པ་
ལ། །གཅེས་འཛིན་དང་བྱི་དོར་བྱས་བྱས་ནས། །རོ་སྙོམས་ཀྱི་སྤྱོད་པ་བརྗོད་ལ་
ཁད། །ཁོང་དཔོན་དང་གྲོགས་མཆེད་སྦྱིན་བདག་སོགས། །མི་ཆེན་གྱི་ངོ་སྲུང་
བྱས་བྱས་ནས། །དག་སྣང་དང་མོས་གུས་བརྗེད་ལ་ཁད། །བྱ་བྱེད་མང་པོའི་ཟིང་
ལོང་ལ། །དུས་རྟག་ཏུ་བག་མེད་ཡེངས་ཡེངས་ནས། །བྱར་མེད་ཀྱི་གནས་ལུགས་
བརྗེད་ལ་ཁད། །གྲོང་པའི་ཟ་ལུགས་སྤྱོད་ལུགས་དང་། །གཉེན་ཚན་གྱི་ཁ་འཛིན་
བྱས་བྱས་ནས། །དབེན་པའི་རི་སུལ་བརྗེད་ལ་ཁད། །ཚུར་རང་ལ་བལྟས་ན་ཡི་
54



མུག་སྐྱེ། །ཁོང་གཞན་ལ་བལྟས་ཀྱང་དེ་ཀའི་ངང༌། །ད་ཇི་ལྟར་བྱས་ཀྱང་སྐྱོ་བ་
འཕེལ། །ང་དལ་འབྱོར་རྡོ་རྗེའི་ལུས་བཟང་རྙེད། །རྒྱལ་བའི་བསྟན་ལ་རབ་ཏུ་
བྱུང་། །གཞུང་ལུགས་མང་པོར་ཐོས་བསམ་བྱས། །ཕ་བླ་མ་སངས་རྒྱས་དངོས་
དང་མཇལ། །གདམས་ངག་མཁའ་འགྲོའི་སྙན་བརྒྱུད་རྣམས། །སྦ་གསང་མེད་
པར་ལྷུག་པར་བསྩལ། །མི་མེད་དབེན་པའི་རི་སུལ་ལ། །གཡེང་བ་མེད་པའི་
ཉམས་ལེན་བྱས། །ཉམས་རྟོགས་ཀྱི་པདྨོ་ཅི་ཡང་བཞེད། །དུས་དེང་སང་སྣང་བ་
འཁྲུལ་པའི་རྒྱུས། །བསམ་མེད་ཅོལ་ཆུང་གི་རང་སེམས་འདིས། །གཉུག་མའི་
རྒྱལ་ས་མ་ཟིན་ནས། །རྒྱལ་བསྟན་ལ་བྱ་བ་དགོས་འདུག་སྙམ། །སེམས་ཅན་གྱི་
འགྲོ་དོན་བྱའོ་སྙམ། །འཁོར་དང་བུ་སློབ་བསྐྱང་ངོ་སྙམ། །སྙན་གྲགས་གཟི་བྱིན་
བསྒྲུབ་བོ་སྙམ། །ཕྱི་ལྟར་སྣང་གི་ཆོས་སྤྱོད་མང་པོ་ལ། །འགྲུབ་མེད་ཀྱི་བསམ་བློ་
བཏང་བཏང་ནས། །སེམས་བདེ་བའི་གོ་སྐབས་གཏན་མ་བྱུང་། །ད་བྱར་མེད་བློ་
འདས་སྐྱོང་བ་ལས། །བསམ་བློ་མང་པོ་གཏོང་རེ་ཤི། །སྒྱུ་ལུས་མི་བྱེད་དགུ་བྱེད་
འདིས། །བསམ་གཏན་གྱི་མལ་ས་མ་ནོན་ནས། །རེ་འགའ་དཔེ་ཆ་དང་ལྷ་ཁང་
བཞེངས། །རེ་འགའ་ས་རྐོ་རྡོ་སློག་བྱས། །རེ་འགའ་དབང་ཞུ་ཆོས་ཞུར་སོང་། །
རེ་འགའ་གནས་བསྐོར་ཇོ་མཇལ་བྱས། །རེ་འགའ་ཟས་ནོར་གྱི་ཁོལ་པོ་བྱས། །རེ་
འགའ་ལྟར་སྣང་གི་ཆོས་སྤྱོད་བསྒྲུབས། །རེ་འགའ་འཇིག་རྟེན་གྱི་ལས་ལ་
55



ཡེངས། །རེ་འགའ་རང་གི་བྱ་བས་བྲེལ། །རེ་འགའ་གཞན་གྱི་ངོ་སྲུང་བྱས། །
ལར་ཟིན་མེད་ཀྱི་སོ་ནམ་མང་པོ་ལ། །དུས་རྟག་ཏུ་ཟིང་ལོང་བཅགས་བཅགས་
ནས། །ལུས་དལ་བར་སྡོད་པའི་ལོང་མ་བྱུང་། །ད་བྱར་མེད་ལྷུག་པར་སྡོད་པ་
ལས། །འཁྲུལ་སྣང་གི་ཁོལ་པོ་བྱེད་རེ་ཤི། །ངག་བྲེ་མོ་མི་ཟེར་དགུ་ཟེར་
འདིས། །བརྗོད་མེད་ཀྱི་སྨྲ་བཅས་མ་ནུས་ནས། །རེ་འགའ་སྔགས་དང་བསྙེན་པ་
བགྲངས། །རེ་འགའ་བཀའ་དང་བསྟན་བཅོས་བཀླགས། །རེ་འགའ་བྲེ་མོའི་
གཏམ་ལ་ཡེངས། །རེ་འགའ་ཆོས་བཤད་སྒོམ་བཤད་བྱས། །རེ་འགའ་དགའ་
འདུས་ཀྱི་གཏམ་ཡིད་འབྱམས། །ལར་དགོས་མེད་ཀྱི་ལོང་གཏམ་མང་པོ་ལ། །
དུས་རྟག་ཏུ་བཤད་རྒྱངས་འཐེན་འཐེན་ནས། །བརྗོད་མེད་དུ་གནས་པའི་ལོང་མ་
བྱུང་། །ད་ལྐུགས་པའི་རྣམ་ཐར་སྐྱོང་བ་ལས། །དོན་མེད་ཀྱི་ལོང་གཏམ་བྱེད་རེ་
ཤི། །ཡུལ་གང་ལ་བལྟས་ཀྱང་སྐྱོ་བ་འཕེལ། །གནས་གང་དུ་བསྡད་ཀྱང་ཡི་མུག་
སྐྱེས། །གྲོགས་སུ་དང་འགྲོགས་ཀྱང་བློ་སུན་ལངས། །ཟས་ཅི་ལ་སྤྱད་ཀྱང་སྐྱོ་བ་
འཕེལ། །ལས་ཇི་ལྟར་བྱས་ཀྱང་མ་བདེ་བྱུང་། །འདི་གཞན་གྱི་ལེན་པ་མ་ཡིན་
ཏེ། །རང་བསམ་བློ་འཁྲུལ་པས་ལེན་པ་ཡིན། །ད་བསམ་བློ་གཏིང་ནས་བཏང་ཙ་
ན། །མི་མེད་ཀྱི་རི་སུལ་ཡང་ཡང་དྲན། །རྗེ་གྲུབ་ཐོབ་གོང་མའི་གདན་ས་ལ། །ང་
སྤྲང་པོ་ཤི་རུ་མི་འགྲོ་རེ། །རྗེ་རྫོགས་པའི་སངས་རྒྱས་མི་གཟུགས་ཅན། །སྤྲང་རི་
56



ཁྲོད་ཟིན་པར་བྱིན་གྱིས་རློབས། །བྱ་བ་ཐོང་བར་བྱིན་གྱིས་རློབས། །ཆོས་བརྒྱད་
ཟད་པར་བྱིན་གྱིས་རློབས། །ཞེས་པའང་ཡིད་སྐྱོ་བ་འཕེལ་བའི་གཏམ་མོ།། ༈ །རྗེ་བཙུན་མ་ལ་
གསོལ་བ་འདེབས་པ་འཇིགས་བརྒྱད་ཚ་གདུང་སེལ་བའི་གདུགས་དཀར་ཞེས་བྱ་བ། ཨ་ཧོ། མ་ལུས་
རྒྱལ་བ་ཀུན་གྱི་ཕྲིན་ལས་ཀྱི་རང་གཟུགས། །བྱ་གྲུབ་ཡེ་ཤེས་གཟུགས་སྐུའི་སྣང་
བརྙན་དུ་ཤར་བ། །མ་ལུས་རྒྱལ་བ་སྐྱེད་དང་རོལ་པ་ཡི་ཡུམ་གཅིག །རྗེ་བཙུན་
འཕགས་མ་སྒྲོལ་མ་སྙིང་དབུས་ནས་དྲན་བྱུང་། །ང་ཡི་བློ་སྣ་དམ་པའི་ཆོས་སྤྱོད་ལ་
སྦྱར་ཐོང་། །ངོ་བོ་སྤྲོས་དང་བྲལ་བ་ཆོས་སྐུ་ཡི་རང་བཞིན། །སྣ་ཚོགས་སྒྱུ་འཕྲུལ་
དྲྭ་བ་སྤྲུལ་སྐུ་ཡི་མཚན་ཉིད། །ཟུང་འཇུག་རྣམ་ཀུན་མཆོག་ལྡན་ལོངས་སྐུ་ཡི་ངོ་
བོ། །སྐུ་གསུམ་དབྱེར་མེད་འཕགས་མ་སྙིང་དབུས་ནས་དྲན་བྱུང་། །ང་ཡི་སྣང་
རིག་སྐུ་གསུམ་རོལ་གར་ལ་སྒྱུར་ཐོང་། །འཕགས་བོད་པཎ་གྲུབ་ཀུན་གྱི་སྐྱབས་
གནས་ཀྱི་མཐར་ཐུག །འགྲོ་ཀུན་བུ་ལྟར་སྐྱོང་བའི་དྲིན་ཆེན་གྱི་ཕ་མ། །ཉོན་མོངས་
རིམས་ནད་གསོ་བའི་ཡེ་ཤེས་ཀྱི་སྨན་པ། །རྗེ་བཙུན་མྱུར་མ་དཔའ་མོ་སྙིང་དབུས་
ནས་དྲན་བྱུང༌། །སྙིགས་མའི་དུ ཁས་མནར་བའི་སེམས་ཅན་ལ་གཟིགས་
མཛོད། །བརྒྱད་གཉིས་ཚ་གདུང་སེལ་བའི་ཕན་བདེ་ཡི་གདུགས་དཀར། །ངན་
སོང་གཡང་ལས་སྐྱོབ་པའི་མཐོ་རིས་ཀྱི་མིག་བུ། །མྱང་འདས་སྐམ་སར་འཇོག་
པའི་མཐུ་ཆེན་གྱི་སྐྱེལ་མ། །བདེ་ཆེན་ཞིང་དུ་ཁྲིད་པའི་ཆོས་མཛད་ཀྱི་ལམ་
དུ7



མཁན། །བར་དོའི་འཕྲང་ལས་སྒྲོལ་བའི་མཐུ་ཆེན་གྱི་བསུ་མ། །འཇིག་རྟེན་
གསུམ་མགོན་མ་ཁྱེད་སྙིང་དབུས་ནས་དྲན་བྱུང་། །འདི་ཕྱིའི་ལེགས་ཚོགས་འབྱུང་
བར་བྱིན་གྱིས་རང་རློབས་ཤིག །མདོར་ན་བྱིན་རླབས་རྩ་བ་རྩ་བརྒྱུད་ཀྱི་བླ་མ། །
མཆོག་ཐུན་དངོས་གྲུབ་སྩོལ་བའི་ཡི་དམ་གྱི་ལྷ་ཚོགས། །རྟག་ཏུ་ཐུགས་རྗེས་སྐྱོང་
བའི་མཆོག་གསུམ་གྱི་ངོ་བོ། །ལས་བཞི་མྱུར་དུ་སྒྲུབ་པའི་ཕྲིན་ལས་ཀྱི་མཁའ་
འགྲོ། །བདུད་བཞིའི་བར་ཆད་སེལ་བའི་རྡོ་རྗེ་ཡི་ཆོས་སྐྱོང་། །དགོས་འདོད་ཆར་
ལྟར་འབེབས་པའི་ནོར་ལྷ་དང་གཏེར་བདག །གཅིག་བསྡུས་འཕགས་མ་སྒྲོལ་མ་
སྙིང་དབུས་ནས་དྲན་བྱུང་། །བྱིན་རླབས་དངོས་གྲུབ་ཕྲིན་ལས་ཐོགས་མེད་དུ་སྩོལ་
ཅིག །སྙིང་དབུས་མི་ཤིགས་དྭངས་མ་ལྔ་འདུས་ཀྱི་དབུས་ན། །འོད་གསལ་རྡོ་རྗེ་
རིག་སྟོང་དབྱེར་མེད་ཀྱི་ངོ་བོ། །སེམས་ཉིད་ཆོས་སྐུའི་གནས་ལུགས་དོན་དམ་གྱི་
འཕགས་མ། །རྟག་ཏུ་འབྲལ་མེད་བཞུགས་པ་སྙིང་དབུས་ནས་དྲན་བྱུང་། །གནས་
ལུགས་རང་ངོ་ཤེས་པར་བྱིན་གྱིས་རང་རློབས་ཤིག །བཤེས་གཉེན་ཚུལ་བཞིན་
བསྟེན་པ་ཆོས་སྤྱོད་ཀྱི་འཇུག་སྒོ། །དལ་འབྱོར་རྙེད་དཀའ་དྲན་པ་དགེ་སྦྱོར་གྱི་ཐོག་
མ། །མི་རྟག་འཆི་བ་དྲན་པ་དམ་ཆོས་ཀྱི་སྐུལ་མ། །འཁོར་བའི་ཉེས་དམིགས་
བསམ་པ་ཐར་ལམ་གྱི་འཇུག་ངོགས། །ལས་འབྲས་བླང་དོར་བྱེད་པ་དམ་ཆོས་ཀྱི་རྩ་
བ། །ཐུན་མོང་ལམ་རིམ་འབྱོང་བར་བྱིན་གྱིས་རང་རློབས་ཤིག །བྱང་ཆུབ་སེམས་
58



གཉིས་བསྒོམ་པ་ཐེག་ཆེན་གྱི་རྩ་བ། །ཕྱིན་དྲུག་བསྡུ་བཞིའི་སྤྱོད་པ་རྒྱལ་སྲས་ཀྱི་སྤྱི་
ནོར། །ཐོས་བསམ་སྒོམ་གསུམ་བྱེད་པ་དམ་པ་ཡི་མཛད་སྤྱོད། །རྒྱལ་སྲས་རྣམ་
ཐར་འབྱོང་བར་བྱིན་གྱིས་རང་རློབས་ཤིག །དབང་བཞིས་རང་རྒྱུད་སྨིན་པ་གསང་
སྔགས་ཀྱི་འཇུག་གོ །དམ་ཚིག་ཚུལ་བཞིན་བསྲུང་བ་རིག་འཛིན་གྱི་སྲོག་རྩ། །
ཚོགས་བསགས་སྒྲིབ་སྦྱོང་བརྩོན་པ་ཉམས་རྟོགས་ཀྱི་ཞིང་ས། །མོས་གུས་བླ་མའི་
རྣལ་འབྱོར་ཉམས་ལེན་གྱི་སྙིང་པོ། །ཐུན་མིན་སྔོན་འགྲོ་འབྱོང་བར་བྱིན་གྱིས་རང་
རློབས་ཤིག །འཁོར་འདས་དབྱེར་མེད་ལྟ་བ་ཆོས་སྐུ་ཡི་དགོངས་པ། །རང་གཞན་
འཕགས་མར་གསལ་བ་བསྐྱེད་རིམ་གྱི་དངོས་གཞི། །སྒྲ་གྲག་སྔགས་སུ་ཤེས་པ་
བཟླས་བརྗོད་ཀྱི་མདོ་ཆིངས། །རྟོག་ཚོགས་ཆོས་སྐུར་ལྟ་བ་ཡེ་ཤེས་ཀྱི་ལམ་
ཁྱེར། །རླུང་སེམས་དབྱེར་མེད་ཤེས་པ་རྫོགས་རིམ་གྱི་སྙིང་པོ། །རང་ལུས་གཞན་
ལུས་ཐབས་ལྡན་གསང་ཆེན་གྱི་མྱུར་ལམ། །ཉིང་འཁྲུལ་འོད་གསལ་སྦྱོང་བ་
སྔགས་འཆང་གི་ཁྱད་ཆོས། །རྣམ་ཤེས་ཚངས་བུག་འཕོ་བ་རིག་འཛིན་གྱི་གསེང་
ལམ། །རིག་སྟོང་རྗེན་པའི་ངང་དུ་བསལ་བཞག་དང་བྲལ་བ། །ཤེས་རིག་རང་སོ་
བཟུང་བ་ཉམས་ལེན་གྱི་མཐར་ཐུག །གསང་ཆེན་མྱུར་ལམ་འབྱོང་བར་བྱིན་གྱིས་
རང་རློབས་ཤིག །སྙིགས་མ་ལྔ་པོ་བདོ་བ་དེང་སང་གི་དུས་འདིར། །གྲིམ་གྲིམ་ཇི་
ལྟར་འབད་ཀྱང་ལས་རླུང་གི་ཀུན་རྟོག །བར་མེད་འཁོར་ལོ་འཁོར་ནས་ཞི་ལྷག་གི་
59



ཡོན་ཏན། །ཅུང་ཟད་མ་ཐོབ་དུག་ལྔ་སྔར་བས་ཀྱང་རགས་པའི། །སྐྱབས་མེད་
བདག་ལ་ད་ཙམ་ཐུགས་རྗེ་ཡིས་གཟིགས་རན། །ཆོས་བརྒྱད་མེ་ལྟར་འབར་བའི་
དུག་ལྔ་ཡི་གཟེབ་ཧྲུལ། །བཟང་བཟང་གོས་ཀྱིས་དཀྲིས་ནས་ལེགས་ལེགས་ཀྱི་
སྙན་མིང་། །སྙན་སྙན་འགྲོ་བ་འདྲེན་པའི་མཆོད་སྡོང་དུ་བཏགས་ཀྱང་། །དུག་ལྔ་
ཕལ་ལས་རགས་པའི་སྙིགས་མ་ཡི་དགེ་བཤེས། །ང་དང་ང་འདྲ་ཡོད་ན་ཐུགས་རྗེ་
ཡིས་གཟིགས་ཤིག །ཐོག་མེད་དུས་ནས་ད་བར་རིགས་དྲུག་དུ་འཁྱམས་ཀྱང་། །
སུན་པ་མེད་པ་ཕག་ལ་མི་གཙང་བཞིན་མཛའ་ཞིང་། །གཞོན་ནུ་ཉིད་ནས་རྒས་རྒས་
ཤི་ཤི་ཡི་བར་ལ། །ཟིན་མེད་ཆུ་རིས་ལྟ་བུའི་ལས་ཀ་ལ་བརྩོན་ཀྱང་། །མི་འགྲུབ་
འཕྲོ་ལ་བཞག་ནས་ཕ་རོལ་དུ་འགྲོ་ཞིང་། །དངོས་པོ་ལོངས་མ་སྤྱད་པ་གཅིག་ཙམ་
ཡང་མེད་ཀྱང་། །ཚོམ་སེམས་མེད་པ་ལན་ཚྭའི་ཆུ་འཐུང་གི་ངང་ཚུལ། །ཆུང་
ཆུང་རྟ་ཁ་ཐུབ་ནས་དེང་སང་གི་བར་ལ། །དགྲ་འདུལ་གཉེན་སྐྱོང་ཚོང་དང་སོ་ནམ་
ལ་རེམས་ཀྱང་། །འདི་བྱས་འདི་ཐོན་བྱ་བ་སྣེ་གཅིག་ཀྱང་མེད་སྟེང་། །མ་བྱས་མ་
ཐོན་མི་ཁ་གཏམ་ངན་ནི་ཇེ་མང་། །འཁོར་བའི་འགྲོ་ལ་བསམ་ན་སྙིང་རྗེ་ཡི་འོས་
ཀྱང་། །ལོང་བས་ལོང་བ་བཞིན་དུ་སྐྱོབ་པ་ནི་མ་ནུས། །མ་ཁྱེད་མཁྱེན་བརྩེ་ནུས་
པའི་ཡོན་ཏན་ཀུན་མངའ་བས། །ཉམ་ཐག་བྱིས་པས་ཕ་མ་འབོད་པ་ཡི་ཚུལ་དུ། །
མཆི་མའི་རྒྱུན་དང་དུ་བའི་སྨྲེ་སྔགས་དང་བཅས་ཏེ། །གདུང་བའི་དབྱངས་ཀྱིས་
60



བསྐུལ་ལོ་འགྲོ་ཀུན་གྱི་སྐྱབས་མཛོད། །སྐྱབས་གསུམ་དཔང་བཞག་ཁས་བླངས་
དམ་ཚིག་དང་སྡོམ་པ། །ཕོར་གང་ཆང་དང་ཡུད་ཙམ་འཁྲིག་པ་ཡི་བདེ་བར། །
བརྗེ་ལ་ཁད་པའི་ཅོལ་ཆུང་ཁྲེལ་མེད་ཀྱི་བླུན་པོ། །གཞན་གྱིས་དམ་པར་བརྩིས་ཀྱང་
རང་རྒྱུད་ཀྱི་ཉོན་མོངས། །ཤིང་ལ་མེ་བཞིན་འབར་བ་དུག་ལྔ་ཡི་གོང་བུ། །རྒྱུ་
འབྲས་ཚུལ་བཞིན་མི་སེམས་ལས་ངན་གྱི་བཙུན་གཟུགས། །ང་དང་ང་འདྲ་ཡོད་ན་
ཐུགས་རྗེ་ཡིས་གཟིགས་ཤིག །ཕན་བདེའི་འབྱུང་གནས་རྒྱལ་བསྟན་ཤར་ཕྱོགས་ཀྱི་
ཐིག་ལེ། །རླུང་གསེབ་མར་མེ་བཞིན་དུ་ཡོད་ལ་མེད་དུས་འདིར། །བསྟན་འགྲོའི་
ཁུར་ཆེན་ཁྱེར་བའི་དམ་པ་ཡི་སྐྱེས་བུ། །འགའ་ཞིག་ཡོད་ན་ཐུགས་སྟོབས་བསྐྱེད་པ་
ཡི་འོས་ཀྱང་། །སྙིགས་མའི་བན་ཧོར་སྐྲ་ཡག་གོས་མཛེས་ཀྱི་དམུ་རྒོད། །ཚོང་
དང་སོ་ནམ་ཆང་དང་བུད་མེད་ལ་སྤྱོད་ཅིང་། །ད་རུང་ཡིན་མདོག་ཕོ་ཚོད་གཞན་
ལས་ཀྱང་མཐོ་བའི། །མ་རུངས་བསྟན་བཤིག་ཚོགས་ཀྱིས་ས་གཞི་འདི་གང་
བའི། །རང་ཆོས་རང་གིས་བརླག་འདི་སྐྱོ་བ་ཡི་ཕ་ཕོག །མ་ཁྱེད་གློག་དང་འདྲ་
བའི་ཕྲིན་ལས་ལ་མྱུར་བས། །རྒྱལ་བསྟན་དར་ཞིང་རྒྱས་པར་བྱིན་གྱིས་རང་རློབས་
ཤིག །སྙིང་ནས་གསོལ་བ་འདེབས་སོ་རྒྱལ་ཀུན་གྱི་སྐྱེད་ཡུམ། །མངོན་སུམ་བྱིན་
གྱིས་རློབས་ཤིག་ཡེ་ཤེས་ཀྱི་སྐུ་ཅན། །རེ་ས་ཁྱེད་ལས་མེད་དོ་གངས་ཅན་གྱི་སྐྱབས་
གཅིག །གདུང་བའི་དབྱངས་ཀྱིས་བསྐུལ་ལོ་དྲིན་ཆེན་གྱི་མ་མ། །ཁྱོད་ཞལ་ཡིད་



ཀྱི་དབང་པོས་དྲན་པ་ཡི་མོད་ལ། །བརྒྱད་གཉིས་འཇིགས་དང་བསྟན་འགྲོའི་ཉེར་
འཚེ་ཀུན་ཞི་ཞིང་། །འཁོར་འདས་བདེ་དགེ་ཨུ་དུམ་ཝ་ར་ཡི་དགའ་ཚལ། །ཕན་
བདེའི་འདབ་བརྒྱ་བཞད་པར་བྱིན་གྱིས་རང་རློབས་ཤིག །བཀྲ་ཤིས་ས་གསུམ་པདྨ་
དཀར་པོ་ཡི་ཁྱོན་ཡོངས། །བཀྲ་ཤིས་བདེ་སྐྱིད་བུང་བས་དར་དིར་དུ་སྒྲོགས་
ཤིང༌། །བཀྲ་ཤིས་དམ་ཆོས་སྦྲང་རྩིའི་དགའ་སྟོན་ལ་སྤྱོད་པ། །བཀྲ་ཤིས་སྐུ་
བཞིའི་དབྱར་གྱི་རྒྱལ་མོ་ལ་སྦྱོར་ཐོང་། །ཞེས་པའོ།། ༈ །རང་གཞན་གྱི་སྣང་ཚུལ་འགའ་
རེས་སེམས་ཅུང་ཟད་སུན་པར་ཡང་གྱུར་བའི་ཚེ་གླུ་འདི་བླངས་སོ།། ཨ་ཧོ། བྱིན་རླབས་མཆོག་སྩོལ་
རྩ་བརྒྱུད་བླ་མ་དང་། །དངོས་གྲུབ་མཆོག་སྩོལ་ཡི་དམ་ཞི་ཁྲོའི་ལྷ། །ཕྲིན་ལས་
མཆོག་སྩོལ་མཁའ་འགྲོ་ཆོས་སྐྱོང་སྟེ། །ཀུན་འདུས་རང་སེམས་ཡིད་བཞིན་ནོར་བུ་
རྒྱལ། །ཨ་ཧོ། རྩ་རྡོ་རྗེ་ལུས་ཀྱི་སྒྲུབ་ཁང་དུ། །གདན་གསུམ་ཡོངས་གྲུབ་ཀྱི་
རྣལ་འབྱོར་པ། །སྣང་སྟོང་བསྐྱེད་རིམ་གྱི་མཚམས་བསྡམས་པས། །ཐ་མལ་སྣོད་
བཅུད་ཀྱི་རྒྱུ་བ་ཀུན། །ལྷ་དང་གཞལ་ཡས་ཀྱི་ངང་དུ་སྨིན། །ཀུན་བཏགས་ཀྱི་
བསྐྱེད་རིམ་མ་དགོས་པ། །ཡོངས་གྲུབ་ཀྱི་རྡོ་རྗེའི་ཕུང་ཁམས་ཀུན། །སྣང་སྟོང་གི་
ཟློས་གར་ཤིགས་སེ་ཤིག །ངག་སྔགས་སུ་སྨིན་པའི་སྒྲུབ་ཁང་དུ། །ཨ་ཧཾ་འབར་
འཛག་གི་རྣལ་འབྱོར་པ། །གྲག་སྟོང་བཟླས་བརྗོད་ཀྱི་མཚམས་བསྡམས་པས། །
འབྱུང་དང་འབྱུང་འགྱུར་གྱི་སྒྲ་སྐད་ཀུན། །གསང་སྔགས་རིག་སྔགས་ཀྱི་རོལ་མོ་
62



འཁྲོལ། །ལྕེ་མཆུ་ཡི་བཟླས་བརྗོད་མི་དགོས་པ། །མཁའ་འགྲོ་མའི་སྟོང་གྲོགས་
ཨ་ལ་ལ། །ཨ་ཝ་དྷཱ་ཏི་ཡི་སྒྲུབ་ཁང་དུ། །བདེ་སྟོང་དགའ་བཞི་ཡི་རྣལ་འབྱོར་
པ། །དབབ་བཟུང་ལྡོག་འགྲེམས་ཀྱི་མཚམས་བསྡམས་པས། །འཕོ་བཅས་སྲིད་
པ་ཡི་རྒྱུ་བ་ཀུན། །འཕོ་མེད་དྭངས་མ་ཡི་འོད་སྐུར་སྨིན། །སྡུག་བཙིར་གྱི་སེམས་
འཛིན་མི་དགོས་པ། །གཟུགས་སྒྲ་དྲི་རོ་རེག་བྱ་ལྔ། །བདེ་ཆེན་གྱི་ངང་དུ་ལྷངས་སེ་
ལྷང༌། །སྒོ་གསུམ་ཆ་མཉམ་ཀྱི་སྒྲུབ་ཁང་དུ། །ངང་བཞག་ལྷུན་འབྱམས་ཀྱི་རྣལ་
འབྱོར་པ། །རྣམ་ཐར་སྒོ་གསུམ་གྱི་མཚམས་བསྡམས་པས། །གཟུང་འཛིན་སྣ་
ཚོགས་ཀྱི་རྟོག་པ་ཀུན། །ཁོར་ཡུག་འོད་གསལ་གྱི་ངང་དུ་སྨིན། །མཉམ་བཞག་
དང་རྗེས་ཐོབ་མ་མཆིས་ཤིང༌། །ཐུན་མཚམས་དང་ཐུན་ཚད་མ་དམིགས་ཏེ། །
སྣང་སྲིད་འཁོར་འདས་ཀྱི་ཆོས་རྣམས་ཀུན། །བདེ་ཆེན་དེ་རྣམ་ཀུན་མཆོག་ལྡན་
པའི། །ཡེ་ཤེས་ཀྱི་ངང་དུ་ས་ལ་ལ། །ཁྱོད་སྙན་བརྒྱུད་འཛིན་པའི་རྣལ་འབྱོར་
པ། །བླ་མ་སངས་རྒྱས་མཉེས་པའི་སྲས། །སྐུ་མཚམས་བཞུགས་ན་དེ་འདྲ་
བཞུགས། །སྒྲུབ་པ་མཛད་ན་དེ་འདྲ་མཛོད། །འཕྱི་བ་ཁུང་དུ་ཉལ་བ་བཞིན། །
ལུས་ནི་དབེན་པའི་སྒྲུབ་ཁང་ཉལ། །སེམས་ནི་ཅི་དྲན་འདི་དྲན་མེད། །བྱིང་རྨུགས་
གཉིད་ཀྱིས་དུས་འདའ་བ། །དེ་འདྲའི་མཚམས་ལ་ཡིད་མ་ཆེས། །ཨ་བུ་ནེ་ཙོའི་མ་
ཎི་བཞིན། །ཁ་སྟོང་པས་གསང་སྔགས་རིག་སྔགས་བཟླས། །སེམས་རྒྱ་བོད་ལྷོ་
63



ཁྲི་འདན་གསུམ་བསྐོར། །བཀླག་ཐབས་ཙམ་ལེགས་པར་མ་ཤེས་པའི། །བསྙེན་
ཚད་མང་པོ་བསྐྱལ་ལོ་སྐད། །འབྲུ་འབུམ་མང་པོ་སོང་ངོ་སྐད། །བདེན་ཚིག་ལིང་
ཐོག་ཙམ་མ་སེལ། །དེ་འདྲའི་མཚམས་ལ་ཡིད་མ་ཆེས། །མཚམས་ཁང་ལ་བཙོན་
ཁང་གི་འདུ་ཤེས་ཅན། །མཚམས་སྡོད་པ་ལ་བཙོན་གྱི་འདུ་ཤེས་ཅན། །མཚམས་
ཐོ་ལ་ལྕགས་སྒྲོག་གི་འདུ་ཤེས་ཅན། །གཞན་དབང་ཁོ་ནས་འཇུག་པའམ། ལྟོ་
གོས་ཙམ་གྱི་ཆེད་དམིགས་ནས། །མི་ཚུགས་བཞིན་དུ་རི་ལ་བསྐུར། །དེ་འདྲའི་
མཚམས་ལ་ཡིད་མ་ཆེས། །དབེན་པའི་རི་ལ་མཚམས་བསྡམས་ཀྱང་། །ཤོག་
དྲིལ་ངན་ལོབས་རང་མལ་བཞིན། །གྲོང་པའི་ཟ་ལུགས་སྤྱོད་གནས་དང་། །ཚོང་
དང་སོ་ནམ་བུན་སྐྱེད་དང་། །དགྲ་འདུལ་ལུགས་དང་གཉེན་སྐྱོང་ལུགས། །དོན་
མེད་རྒྱ་ནག་རྒྱལ་པོ་ཡི། །མཆོད་གནས་བྱ་ལུགས་ཚུན་ཆད་ཀྱི། །རྣམ་རྟོག་སྤོས་
རྒྱའི་རི་མོ་མཐུད། །བསམ་བསམ་ཆུ་ཡི་གཉེར་མ་བགྲང་། །དེ་འདྲའི་མཚམས་ལ་
ཡིད་མ་ཆེས། །ལར་མཚམས་ལ་བཞུགས་པ་མང་ལགས་ཀྱི། །ལ་ལ་རྙེད་འདོད་
བཀུར་སྟི་འདོད། །ལ་ལ་གྲགས་འདོད་སྙན་པ་འདོད། །མི་དང་མི་འཕྲད་མཚམས་
པོ་ཆེ། །ལྐོག་ཏུ་ཚེམ་དྲུབ་མཁར་ལས་བྱེད། །དེ་འདྲའི་མཚམས་ལ་ཡིད་མ་
ཆེས། །རི་ཁྲོད་འགྲིམ་པ་མང་ལགས་ཀྱི། །སྙིང་ནས་ངེས་འབྱུང་གིས་མ་བསྐུལ་
ན། །ཨ་གསར་ཡལ་ནས་རྨུས་ཐག་ཆོད། །གྲོང་པའི་སྲང་མདོར་ཁྱི་བཞིན་
64



ཉུལ། །སྤྱོད་པས་སུ་ཐུ་དགུ་བས་ཐུ། །བྱ་བྱེད་སུ་མང་དགུ་བས་མང་། །ཉོན་
མོངས་སུ་ཆེ་དགུ་བས་ཆེ། །དེ་བསྟན་པའི་ཞབས་འདྲེན་མ་ལགས་སམ། །རྣལ་
འབྱོར་གྱི་ཆོམ་རྐུན་མ་ལགས་སམ། །ཆོས་བྱེད་ཀྱི་རྐང་འདྲེན་མ་ལགས་སམ། །
དང་པོ་དད་ཅིང་བ་སྤུ་ལྡང་། །མཇལ་མ་ཐག་ཏུ་མཆི་མ་ཤོར། །ཅི་གསུངས་བཀའ་
བཞིན་བསྒྲུབ་བོ་སྐད། །ཅི་བཀྱག་ཁུར་པོ་འཁུར་རོ་སྐད། །འདྲིས་ཤིང་འདྲིས་ལ་
དྲེད་ཅིང་དྲེད། །ཐ་མར་ལོག་ལྟ་བྱེད་པའམ། །མིན་ཀྱང་གཤིས་ཀྱིས་བརྙས་ཐབས་
ཤོར། །ཕར་ལ་བཤད་ན་ཚུར་ལ་ལབ། །གོ་བ་བཀོན་ན་བཀའ་བཀྱོན་གོ །ཡོན་
ཏན་མི་རྟོགས་སྐྱོན་ལ་རྟོག །རུ་ང་ཕྲག་དོག་ཀོ་ལོང་ཅན། །སློབ་མ་རྣམས་ལ་ཡིད་
མ་ཆེས། །ཆང་དང་བུད་མེད་འཇོལ་ཉོག་སྤྱོད། །སྡོམ་པ་དམ་ཚིག་ཆུ་ལ་འཕོ། །
དངོས་ནུས་སྤུ་ཙམ་མ་ཐོན་བཞིན། །གྲུབ་བརྫུ་གཏེར་བརྫུས་ས་སྟེང་ཁེངས། །བླ་
མ་འགའ་ལ་ཡིད་མ་ཆེས། །ཐོབ་ན་ཁྱིམ་མཚེས་ནང་ནོར་རྐུ། །མ་ཐུབ་དགྲ་ཡང་
གཙུག་ཏུ་བཀུར། །སུམ་ལྡན་རྣམས་ལ་སྐུར་པ་འདེབས། །འཇོལ་ཉོག་མཁན་ལ་
ལྷག་པར་དད། །རྩོད་དང་ཕྲ་མ་ཁ་མཆུ་འགྱེད། །ཇི་ལྟར་བྱས་ཀྱང་མགུ་དུས་
མེད། །ཡུལ་མི་རྣམས་ལ་ཡིད་མ་ཆེས། །རེ་འགའ་མཁའ་ལྟར་རྙོགས་མེད་
དྭངས། །རེ་འགའ་སྤྲོས་པའི་དྲྭ་བས་འཐུམས། །རེ་འགའ་མཐོ་སྟེ་རེ་འགའ་
དམའ། །ལྟ་བ་འདི་ལ་ཡིད་མ་ཆེས། །རེ་འགའ་ཁོར་ཡུག་འོད་གསལ་འཆར། །
65



རེ་འགའ་བསྒོམས་ཀྱང་ཐ་མལ་པ། །རེ་འགའ་གསལ་ཏེ་རེ་འགའ་འགྲིབ། །སྒོམ་
པ་འདི་ལ་ཡིད་མ་ཆེས། །རེ་འགའ་འཁོར་འདས་རོ་སྙོམས་འདྲ། །རེ་འགའ་བག་
མེད་འཆོལ་བ་སྤྱོད། །རེ་འགའ་ལེགས་ཏེ་རེ་འགའ་ཉེས། །སྤྱོད་པ་འདི་ལ་ཡིད་མ་
ཆེས། །ཁྱད་གཞི་འཁོར་འདས་མ་གྲུབ་ན། །ཁྱད་ཆོས་བཅིང་གྲོལ་ག་ལ་གྲུབ། །
རེ་དྭགས་ཐོབ་ཤོར་འདུ་ཤེས་ཅན། །འབྲས་བུ་འདི་ལ་ཡིད་མ་ཆེས། །ཟས་དང་
གོས་ཀྱིས་ལེགས་བསྐྱངས་ཤིང་། །བཟང་འདོད་བྱི་དོར་གཅེས་སྤྲས་སོགས། །
ངལ་བ་དུ་མས་སྐྱོང་བ་ཁྱོད། །དུར་ཁྲོད་འཇིགས་རུང་གློ་བུར་དུ། །གཅེར་ཉལ་
བྱེད་པ་ནམ་འོང་ཞེས། །སྒྱུ་ལུས་འདི་ལ་ཡིད་མ་ཆེས། །གྲག་སྟོང་བྲག་ཅ་འདྲ་བ་
ལ། །བརྟགས་ན་ཕན་གནོད་མེད་པའི་ཆོས། །མ་བརྟགས་ཙ་ན་སྟོང་འུར་ཆེ། །
བསྟོད་སྨད་དགའ་སྡུག་ཆོ་རོལ་སློང་། །ཚིག་དངོས་མེད་ཁྱོད་ལ་ཡིད་མ་ཆེས། །
མ་བརྟགས་རིག་རིག་ཏུར་ཏུར་པོ། །བརྟགས་ན་འདི་ཡིན་འདི་མིན་མེད། །གཡོ་
དཀྲུག་བདེ་སྡུག་ཀུན་གྱི་གཞི། །སེམས་དངོས་མེད་ཁྱོད་ལ་ཡིད་མ་ཆེས། །ཡོད་
ནི་རྡུལ་ཙམ་མེད་པ་ལ། །སྣང་ནི་དཔག་ཏུ་མེད་པ་སྣང་། །སྣང་སྟོང་འགལ་འདུ་
བཀྲ་བཀྲ་བོ། །སྣང་བ་སྒྱུ་མ་ཁྱོད་ལ་ཡིད་མ་ཆེས། །ལར་ཐམས་ཅད་ཐམས་ཅད་
རྫུན་དུ་གདའ། །སྣང་སྲིད་རྫུན་གྱི་ཆོ་རོལ་ལ། །ང་དེ་སྔ་ཡིད་ཆེས་བློ་གཏད་
ཕུང་། །རྫུན་གྱི་རྒྱ་མཚོར་དབང་མེད་འཁོར། །རྫུན་གྱི་རླབས་དེས་སྲིད་གསུམ་
66



དཀྲུགས། །རྫུན་འུར་དེད་ན་ཟད་མཐའ་མེད། །རྫུན་ཕུག་ཇིབ་ན་ཐམས་ཅད་
བདེ། །ཐམས་ཅད་རྫུན་དུ་ཤེས་པའི་རྣལ་འབྱོར་པ། །རྫུན་གྱི་སྣང་བས་བསླུ་བ་ག་
ལ་ནུས། །སྟེང་ནས་གནས་རྡིབ་འོག་ནས་ས་འགུལ་ཡང་། །སྣང་སྲིད་རྫུན་པར་
ཤེས་པའི་རྣལ་འབྱོར་ལ། །རེ་དོགས་སྤང་བླང་དགག་སྒྲུབ་ག་ལ་ཡོད། །གདོད་
མའི་རང་ཚུགས་ཟིན་པའི་དུས་ཤིག་མཆིས། །བག་ཆགས་རྫུན་གྱི་རྒན་པོས་སྤྲུལ་པ་
ཡི། །སྣང་སྲིད་རྫུན་གྱི་ལྟད་མོ་སྣ་ཚོགས་ཀྱིས། །ཅོལ་ཆུང་སེམས་ཀྱི་བྱིས་པ་
བསླུས་པ་ལས། །བདེ་སྡུག་རྫུན་གྱི་ཆོ་རོལ་ལོང་ལོང་གཡོས། །ཨེ་མ་སེམས་
ཉིད་དངོས་མེད་འཁྲུལ་པོ་ཆེས། །སྤྲུལ་པ་སྲིད་པའི་གྲོང་ཁྱེར་ཆེན་པོ་འདིར། །ལ་
ལ་ལྕགས་བསྲེགས་ས་གཞིར་གཅེར་ཉལ་བྱེད། །ལ་ལ་རིན་ཆེན་མེ་ཏོག་བདེ་བར་
རོལ། །ལ་ལ་ལྕགས་བསྲེགས་ཐོ་ལུམ་འབར་བ་ཟ། །ལ་ལ་བདུད་རྩི་གསར་པའི་
བཏུང་བས་མྱོས། །ལ་ལ་མི་སྡུག་སྲིན་མོས་ཤ་ཁྲག་ཟ། །ལ་ལ་ལྷ་མོ་མཛེས་མས་
དགའ་བས་འཁྱུད། །ཐམས་ཅད་སེམས་ཀྱིས་སྤྲུལ་ཞིང་སེམས་ཀྱིས་བྱས། །འདི་
ན་སྣང་སྲིད་འཁོར་འདས་དགྲར་ལངས་ཀྱང་། །སེམས་རྟོགས་པ་ལ་ཕན་གནོད་རེ་
དྭགས་མེད། །སྣང་སྲིད་ཐམས་ཅད་སེམས་ཀྱི་རང་རྩལ་ཡིན། །བདེ་སྡུག་ཐམས་
ཅད་སེམས་ཀྱིས་བཟོས་པ་ཡིན། །འཁོར་འདས་ཐམས་ཅད་སེམས་ངོ་ཤེས་མ་
ཤེས། །དེ་ཕྱིར་སེམས་ནི་འཁོར་འདས་ཀུན་གྱི་གཞི། །དཔེར་ན་རྨི་ལམ་ཆུ་བོས་
67



ཁྱེར་བ་ན། །དེ་ལས་ཐར་འདོད་ངལ་བ་རང་སྡུག་ཡིན། །རྨི་ལམ་ཤེས་ན་རང་སྣང་
རང་སར་གྲོལ། །དེ་བཞིན་སྣང་སྲིད་འཁོར་འདས་ཆོས་རྣམས་ཀུན། །རང་སྣང་
ནང་དུ་རང་མགོ་མི་འཁོར་བ། །རང་སྣང་རང་ངོ་ཤེས་ན་རང་སར་གྲོལ། །དེ་སྐད་
རང་ལ་ཉམས་མྱོང་ཡོད་མིན་ཡང་། །དམ་པ་གོང་མའི་རྗེས་ཟློས་བྱས་པ་འདི། །
སྔགས་བཙུན་མཥྞ་མ་ཏིས་སྦྱར་བ་སྟེ། །དགེ་བས་སྣང་སྲིད་འཁྲུལ་བ་རུ་ལོག་
སྟེ། །བདེ་ཆེན་ཆོས་སྐུའི་ནམ་མཁའ་མཐོང་བར་ཤོག །ཅེས་དང༌།། ༈ །ཡང་རྨི་
ལམ་འོད་གསལ་གྱི་སྐབས་ཤིག ཨ་ཧོ། འོད་གསལ་རྡོ་རྗེ་ལུས་ཀྱི་གྲོང་ཁྱེར་གྱི་དབུས་
ན། །འོད་གསལ་རང་བྱུང་ཨ་ཝ་དྷུ་ཏི་ཡི་ཁང་མཛེས། །འོད་གསལ་སྙིང་དབུས་
དྭངས་མ་ལྔ་འདུས་ཀྱི་ཐིག་ལེ། །འོད་གསལ་རྡོ་རྗེ་རིག་སྟོང་དབྱེར་མེད་ཀྱི་བླ་
མ། །འོད་གསལ་རིག་རྩལ་དག་པའི་འཁོར་ཚོགས་ཀྱི་ཚོམ་བུ། །འོད་གསལ་འདུ་
འབྲལ་མེད་པར་བཞུགས་པ་དེ་མཁྱེན་ནོ། །འོད་གསལ་གཞི་ཡི་གནས་ལུགས་ཇི་
བཞིན་དུ་རྟོགས་ཤིང་། །འོད་གསལ་ལམ་གྱི་བགྲོད་པ་ཉི་ཟླ་ལྟར་མྱུར་ཏེ། །འོད་
གསལ་འབྲས་བུ་ཡེ་ཤེས་མངོན་སུམ་དུ་འགྱུར་བ། །འོད་གསལ་སེམས་ཀྱི་རྡོ་རྗེའི་
བླ་མ་དེ་མཁྱེན་ནོ། །འོད་གསལ་ཉིན་མོའི་སྣང་བ་ཡེ་ཤེས་སུ་འཆར་ཞིང་
། །འོད་
གསལ་མཚན་མོའི་གཉིད་ཀུན་འོད་གསལ་ལ་འབྱམས་པས། །འོད་གསལ་རྨི་ལམ་
སྤྲུལ་བསྒྱུར་སྤེལ་བ་ལ་དབང་ཐོབ། །འོད་གསལ་ཁོར་ཡུག་ཡེ་ཤེས་ཆེན་པོ་ཡིས་
68



མྱོས་པ། །འོད་གསལ་སེམས་ཀྱི་རྡོ་རྗེའི་བླ་མ་དེ་མཁྱེན་ནོ། །འོད་གསལ་སྐྱེ་བ་
སྤྲུལ་སྐུའི་རོལ་གར་དུ་འཆར་ཞིང་། །འོད་གསལ་འཆི་བ་ཆོས་སྐུའི་ཨ་མ་དང་
མཇལ་ཏེ། །འོད་གསལ་བར་དོ་ལོངས་སྐུའི་ཞིང་ཁམས་སུ་མཐོང་བ། །འོད་
གསལ་སེམས་ཀྱི་རྡོ་རྗེའི་བླ་མ་དེ་མཁྱེན་ནོ། །ཧ་ཧ། གཏི་མུག་གཉིད་ཀྱི་མུན་ཁང་
དུ། །འོད་གསལ་ཆོས་སྐུའི་ཟླ་བ་ཤར། །སྣང་མུན་བར་ལག་དབྱིངས་སུ་ཡལ། །
མཉམ་བཞག་རྗེས་ཐོབ་ས་མཚམས་ཞིག །སྐྱེ་ཤིའི་མཚན་མ་རང་སར་གྲོལ། །ཞེས་
པའང་འོད་གསལ་རྡོ་རྗེས་སོ།། ༈ །རང་ལོ་སུམ་ཅུ་སོ་གསུམ་ལྕགས་ཡོས་ལོར་ང་རང་གི་སློབ་མ་ཆོས་དབང་
གཞན་རྐྱེན་གྱིས་འཇོ་ཕུ་དགོན་གྱི་སྒྲུབ་བླ་ལ་འགྲོ་དགོས་བྱུང་བའི་ཚེ་སྐྱོ་གླུ་བླངས་པ་ནི།། ཀྱི་ཧོ། བྲག་
དཀར་དཀྱིལ་ལ་ཐང་དཀར་རྒོད་ཚང་བཅས། །དཀར་རྫོང་བྲག་ངས་རྒྱུན་དུ་
འགྲོགས་སྙམ་ཀྱང་། །ཐང་དཀར་རྒོད་ཁྱོད་ནམ་འཕང་གཅོད་དོ་སྐད། །ཚང་རྟེན་
གོག་པོ་ངེད་གཉིས་མལ་དུ་ལུས། །ཐང་དཀར་རྒོད་ཁྱོད་དྲན་ནས་ཡི་མུག་སྐྱེ། །
ཚང་རྟེན་གོག་པོ་མཐོང་ནས་མཆི་མ་ཤོར། །ཐང་དཀར་རྒོད་ཁྱོད་རྙི་ཡིས་མ་ཟིན་
ཞིང་། །དཀར་རྫོང་བྲག་ང་ཐོག་གིས་མ་གཏོར་ཚེ། །ཕྱིས་ནས་ཡང་ཡང་འཛོམས་
པའི་སྨོན་འདུན་ཞུ། །ཁྱོད་དང་ང་གཉིས་དམ་ཚིག་སྲད་བུས་སྦྲེལ། །བློ་གཏད་
སྙིང་ནས་བཅོལ་བའི་གྲོགས་པོ་བྱས། །བློ་ཆུང་ངས་ནི་རྒྱུན་དུ་འགྲོགས་སྙམ་
ཀྱང་། །སྙིང་གི་བུ་ཁྱོད་གཞན་དུ་བཞུད་དོ་སྐད། །ཁང་པ་གོག་པོ་ངེད་གཉིས་མལ་
69



དུ་ལུས། །སྙིང་གི་བུ་ཁྱོད་དྲན་ནས་སྐྱོ་བ་འཕེལ། །ཁང་པ་གོག་པོ་མཐོང་ནས་
མཆི་མ་ཤོར། །རྣལ་འབྱོར་ང་ཡང་འཆི་བས་མ་ནོན་ཞིང་། །ཤེས་ལྡན་བུ་ཁྱོད་
གཞན་གྱིས་མ་བསླུས་ཚེ། །ཕྱིས་ནས་ཡང་ཡང་འཛོམས་པའི་སྨོན་འདུན་ཞུ། །ཨ་
ཅང་རྩེ་མོ་ཡིན་མོད། །སྐྱེས་པ་ཐམས་ཅད་འཆི་ཞིང་། །བསགས་པ་ཐམས་ཅད་
འཛད་ལ། །འདུས་པ་ཐམས་ཅད་འབྲལ་བ། །འཁོར་བའི་མཚན་ཉིད་ཡིན་ནོ། །
དེ་ལ་སྐྱོ་བས་ཅི་ཕན། །དགྲ་དང་གྲོགས་ཀྱི་སྣང་བ། །རྨི་ལམ་སྣང་བ་བཞིན་
དུ། །རང་གི་སེམས་ཀྱིས་བཟོས་པའི། །འཁྲུལ་སྣང་ཁོ་ན་ཡིན་པས། །དགའ་
སྡུག་རྟོག་པའི་ཆོ་རོལ། །སྐྱེ་མེད་དབྱིངས་སུ་སྟིམ་ཤོག །ཅེས་བླངས་སོ།། ༈ །རྫོང་
གསར་དུ་གསུང་ངག་རིན་པོ་ཆེ་ཞུ་སྐབས་རང་གིས་འཁོར་འདས་དབྱེར་མེད་ལ་གོ་བ་ལོན་ཚུལ་གླུ་རུ་ཕུལ་བ་
ནི། ཨ་ཧོ། དུས་གསུམ་གྱི་རྒྱལ་བ་ཐམས་ཅད་ཀྱི། །ཡེ་ཤེས་ཀྱི་ཕུང་པོ་གཅིག་
བསྡུས་ནས། །བདག་དམུ་རྒོད་སེམས་ཅན་འདུལ་བའི་ཕྱིར། མི་ཕལ་བའི་
གཟུགས་སུ་སྣང་བ་ཡི། །ཕ་དྲན་པས་གདུང་སེལ་རིན་པོ་ཆེ། །ཐུགས་བརྩེ་བས་
ཡུད་ཙམ་གསན་པར་ཞུ། །སྤྲང་བདག་ལ་ཉམས་མྱོང་མ་མཆིས་ཀྱང་། །ཕ་བླ་མ་
སངས་རྒྱས་བཀའ་དྲིན་ལས། །ཆོས་ལྟ་བ་འཁོར་འདས་དབྱེར་མེད་ལ། །རང་གོ་
ཡུལ་ཇི་ལྟར་བྱུང་བཞིན་ཞུ། །ཆོས་ཁུངས་ལ་བཙུན་རུང་མི་བཙུན་རུང་། །ངའི་
ལུང་ཁུངས་གཉིས་མེད་ཀྱེ་རྡོ་རྗེ། །ཆུ་མགོ་གངས་དཀར་ལ་ཐུག་པ་བཞིན། །རྗེ་
70



རྒྱལ་བ་རྡོ་རྗེ་འཆང་ཆེན་གྱི། །བཀའ་ཡང་དག་ལུང་གི་ཚད་མ་ཞེས། །འཕགས་
བོད་ཀྱི་པཎ་གྲུབ་ཀུན་ལ་གྲགས། །རྒྱུད་ཡིན་མིན་གྱི་ཐེ་ཚོམ་རྩོད་པ་མེད། །བཀའ་
སྤྱི་དང་ཞུ་དག་འཕེར་བ་ཡིན། །བརྒྱུད་པ་ལ་བཟང་རུང་མི་བཟང་རུང༌། །ངའི་
བརྒྱུད་པ་འཇམ་དབྱངས་ས་སྐྱ་པ། །ཁོང་ཟུང་འཇུག་རྡོ་རྗེ་འཆང་དབང་ནས། །ཕ་
དྲིན་ཆེན་རྩ་བའི་བླ་མའི་བར། །སངས་རྒྱས་ཉག་གཅིག་གི་ཕྲེང་བ་ལ། །སོ་སྐྱེའི་
བླ་མས་བར་མ་ཆོད། །བརྒྱུད་པ་གསེར་གྱི་ཕྲེང་བ་ལ། །དམ་སེལ་ངན་པའི་གཡའ་
མ་གོས། །དེ་རྣམ་ཐར་དང་ཞུ་དག་འཕེར་བ་ཡིན། །བྱིན་རླབས་ལ་ཆེ་རུང་མི་ཆེ་
རུང༌། །ངའི་བླ་མ་ཆོས་ཀྱི་བློ་གྲོས་ཡིན། །ཡ་ཀི་འོག་མིན་གྱི་ཕོ་བྲང་ན། །ལོངས་
སྐུ་ལ་རྡོ་རྗེ་འཆང་ཆེན་ཞེས། །ཁ་སྦྱོར་ལ་ཡན་ལག་བདུན་ལྡན་སྐུ། །མཐིང་ག་ལ་
འོད་ཟེར་ལམ་མེ་ལ། །ཁོང་ས་བཅུའི་བྱང་སེམས་འཁོར་ཚོགས་ལ། །ཐེག་ཆེན་
ཡི་ཆོས་འཁོར་བསྐོར་རོ་སྐད། །འདི་ན་ཞིག་མོས་གུས་དག་པའི་རྩལ། །མཆོག་
སྤྲུལ་ལ་ཆོས་ཀྱི་བློ་གྲོས་ཞེས། །མི་གཟུགས་ལ་སངས་རྒྱས་དགོངས་པ་ཅན། །
སྐལ་ལྡན་ནི་འདུས་པའི་འཁོར་ཚོགས་ལ། །གསང་ཆེན་གྱི་ཆོས་འཁོར་བསྐོར་རོ་
སྐད། །ཁོང་གདོད་མའི་གཞི་ལ་དབྱེར་མེད་ཅིང་། །སྤངས་རྟོགས་དང་ཡོན་ཏན་
ལ་ཁྱད་པར་མེད། །ཐུགས་རྗེ་དང་བྱིན་རླབས་མཉམ་མོ་ཞེས། །མི་ང་ལ་ཐེ་ཚོམ་
སྤུ་ཙམ་མེད། །དེ་བསྟོད་འདོད་དང་མོས་གུས་ཀྱིས་བཞག་པ་མིན། །ཕོ་རུས་དང་



འདོད་ཆགས་ཀྱི་དད་པ་མིན། །བླུན་དད་དང་གྲགས་པའི་རྗེས་འབྲང་མིན། །དེ་
རང་སེམས་དང་ཞུ་དག་འཕེར་བ་ཡིན། །ཉམས་ལེན་ལ་ཟབ་རུང་མི་ཟབ་རུང༌། །
ངའི་ཉམས་ལེན་གསུང་ངག་ལམ་འབྲས་ཡིན། །མ་རྒྱལ་ཀུན་སྐྱེད་ཡུམ་བདག་མེད་
མས། །ཁོང་པཎ་གྲུབ་དབང་པོ་བི་རཱུ་པར། །གདམས་པ་ནས་བཟུང་ད་ལྟའི་
བར། །ཚད་མ་བཞི་དང་སྙན་བརྒྱུད་བཞིའི། །རྟེན་འབྲེལ་བྱིན་རླབས་མཐུ་མ་
ཉམས། །བདག་མེད་ཡེ་ཤེས་མཁའ་འགྲོ་མའི། །ཞལ་ནས་གསུངས་པའི་དྲོད་
ལྡན་ལ། །མི་ཚིག་བཅོས་མའི་ལྷད་མ་ཞུགས། །སྐུ་གསུམ་གྱི་ཞིང་ཁམས་བཙལ་
ན་ཡང་། །ཆོས་འདི་ལས་ཟབ་པ་མེད་དོ་ཞེས། །ལྷ་བརྒྱ་བྱིན་ཡིན་ཡང་འགོག་
དཀའ་བའི། །འཕྲོག་མེད་ཀྱི་ཡིད་ཆེས་རྡོ་བ་ལ། །རི་མོ་རུ་བྲིས་པ་བཞིན་དུ་
གྱུར། །དེ་ཕྱོགས་རིས་དང་གྲུབ་མཐའ་བཟོས་པ་མིན། །གྲྭ་ས་དང་ཆགས་སྡང་གི་
སྐད་ཆ་མིན། །དེ་ཚད་མ་བཞི་ཡིས་གྲུབ་པ་ཡིན། །ལྟ་བ་ལ་མཐོ་རུང་མི་མཐོ་
རུང་། །ངའི་ལྟ་བ་འཁོར་འདས་དབྱེར་མེད་ཡིན། །ཡ་ཀི་སངས་རྒྱས་ཀྱི་ཐུགས་
དགོངས་དང་། །མ་ཀི་རིགས་དྲུག་གི་འཁྲུལ་རྟོག་གཉིས། །ཆོས་ཉིད་ཀྱི་ངང་དུ་རོ་
གཅིག་པ། །འཁོར་འདས་དབྱེར་མེད་ཀྱི་ལྟ་བ་ཡིན། །སངས་རྒྱས་གཞན་དུ་
འཚོལ་བ་འཁྲུལ། །འཕྲོ་རྒོད་དུག་ལྔ་རང་མཚན་དང་། །མི་རྟོག་ཆོས་སྐུའི་ཡེ་
ཤེས་གཉིས། །རང་གྲོལ་ཤེས་ན་གཅིག་པ་སྟེ། །གནས་དགའ་འགྱུ་སྡུག་བྱེད་པ་
72



ཤ་རེ་ཚ། །གནས་ཀྱང་ཆོས་སྐུ་འགྱུ་ཡང་སྤྲུལ་པའི་སྐུ། །རིག་པ་ལོངས་སྐུའི་
དབྱིངས་ལས་མ་གཡོས་སོ། །འཁོར་བ་སྡུག་བསྔལ་གྱི་གྲོང་ཁྱེར་དང་། །མྱང་
འདས་བདེ་ཆེན་གྱི་ཞིང་ཁམས་གཉིས། །གདོད་ནས་དབྱེར་མེད་དུ་བཞུགས་པ་
ལ། །འཁོར་འདས་རུ་ཤན་འབྱེད་པ་ཤིན་ཏུ་འཁྲུལ། །རེ་དོགས་སྤང་བླང་གདོན་
ཆེན་སྙིང་ལ་ཞུགས། །གང་ཞིག་ལེགས་པར་རྟོགས་ན་སངས་རྒྱས་མཆོག །རྡོ་རྗེ་
འཆང་གི་ཐུགས་དང་མཚུངས་འགྱུར་ཞིང་། །མ་རྟོགས་སྲིད་པ་གསུམ་དུ་རྣམ་
འཁོར་བ། །ཀུན་གཞི་རྒྱུ་རྒྱུད་གསལ་སྟོང་ཟུང་འཇུག་སེམས། །སྐུ་གསུམ་རང་ངོ་
འཕྲོད་པ་བླ་མའི་དྲིན། །རོ་མཉམ་ལྟ་བའི་གདེང་དང་མི་ལྡན་པའི། །མཆོག་དམན་
རེ་དྭགས་འཛིན་པ་སྣ་ཚོགས་ཀྱིས། །ཀུན་གཞི་ཆོས་སྐུ་འབྱེད་པ་ཐེག་པ་དམན། །
མཐོན་པོར་འདོད་པས་དམའ་བའི་གྲལ་མཐར་ལྷུང་། །རྣམ་ཤེས་མ་སྤངས་ཡེ་ཤེས་
ཆེན་པོ་རུ། །བཟོ་མེད་ལྷུག་པར་སྐྱོང་བ་ཉམས་ལེན་གནད། །རྣམ་ཤེས་ཡེ་ཤེས་
འབྱེད་པའི་ཏུར་ཏུར་པོས། །གཉུག་མ་ལྷན་སྐྱེས་དོན་གྱི་གྲོགས་བཟང་སྟོར། །
བཅས་བཅོས་བསྒྱུར་བཀོད་བཟོ་ལྷད་ལ་སོགས་པ། །ད་ལྟའི་རང་རིག་ཡེ་ཤེས་སྐད་
ཅིག་མར། །མ་ཡེངས་རང་མདངས་སྐྱོང་བ་བཞག་ཐབས་གནད། །ཟབ་ཟབ་
མཐོན་པའི་ཆོས་སྐད་རྗེས་འབྲང་ནས། །གསལ་སྟོང་ཕྲ་རགས་དྭངས་སྙིགས་
འབྱེད་པ་ནོར། །དྭངས་མ་འདོད་པས་རྙོག་མ་མི་ཟད་སློང་། །ཕྲ་བ་གྲིམ་པས་
73



རགས་པའི་ངར་འཛིན་ལྡང་། །མ་བཅོས་བཞག་པའི་སེམས་ནི་སངས་རྒྱས་
ཡིན། །མ་བཙལ་ཡེ་ནས་གནས་པ་སྐྱོང་བ་ཡིན། །འདི་ཡིན་འདི་མིན་རྟོག་དཔྱོད་
རྣོན་པོ་ཡིས། །སེམས་རིག་ཤན་འབྱེད་བྱེད་པ་ཨ་ཐང་ཆད། །བགྲུང་བགྲུང་རྩོལ་
པས་རྙོག་མ་མི་ཟད་སློང༌། །སྤྱང་སྤྱང་བྱ་རས་བོས་པས་ཡེ་ཤེས་བྲོས། །མཁས་
མཁས་སྤྱད་པས་དོན་གྱི་གནད་འགག་སྟོར། །འཁོར་བ་མ་སྤངས་མྱང་འདས་ཆེན་
པོ་རུ། །མ་བསྒྲུབ་ཡེ་ནས་གནས་པ་ཆོས་ཉིད་གཤིས། །འཁོར་འདས་དབྱེར་མེད་
རྟོགས་པ་བླ་མའི་དྲིན། །འཁོར་འདས་སྤང་བླང་བྱེད་པ་ཤིན་ཏུ་བླུན། །མཉམ་ཉིད་
ལྟ་བའི་རྒྱལ་པོ་སྤྲང་ལ་འཁྱམས། །རེ་དོགས་སྤང་བླང་བདག་འཛིན་གཟེབ་ལ་
ཆུད། །ཉོན་མོངས་མ་སྤངས་ཡེ་ཤེས་ཆེན་པོ་རུ། །རང་གསལ་ལྷུག་པར་སྐྱོང་བ་
མན་ངག་གནད། །སྐྱོན་རྣམས་ཡོན་ཏན་ལེན་པ་མ་ཤེས་པར། །ཉོན་མོངས་ཡེ་
ཤེས་འབྱེད་པ་ཤིན་ཏུ་བླུན། །བྱུང་རྒྱལ་མན་ངག་རྒྱལ་པོ་འབངས་ཀྱིས་བསླུས། །
རྣམ་རྟོག་མ་སྤངས་རང་བྱུང་ཡེ་ཤེས་སུ། །རང་གྲོལ་རྗེན་པར་སྐྱོང་བ་སྒོམ་པའི་
གནད། །རྟོག་པ་ཁ་ཚོམ་གཅོད་པའི་ཞི་གནས་ལ། །སྡུག་བཙིར་སེམས་འཛིན་བྱེད་
པ་ཉོན་རེ་མོངས། །གནས་འདོད་རྩོལ་བས་འགྱུ་བ་ནན་གྱིས་སྒྲུབ། །སྒོམ་འདོད་
ཞེན་བློས་སྒོམ་གྱི་རྩ་བ་རུལ། །ཆོས་ཅན་མ་སྤངས་ཆོས་ཉིད་གཉུག་མ་རུ། །རང་
བཞིན་ཡེ་ནས་གནས་པ་གཤིས་ཀྱི་བབ། །ཆོས་ཅན་ཆོས་ཉིད་འབྱེད་པའི་ཟིང་ཟིང་



པོས། །སྐྱོན་མེད་གཉུག་མའི་གྲོགས་བཟང་མལ་ནས་སྟོར། །ལྟ་ངན་མི་གཙང་
མཛེ་མོས་དམ་དུ་འཁྱུད། །གཟུང་བའི་ཡུལ་སྣང་ཆུ་ཡི་ཟླ་བ་བཞིན། །གང་སྣང་
ཕན་གནོད་མེད་པར་རང་སར་དག །འཛིན་པའི་སེམས་རྟོག་ནམ་མཁའི་གློག་འགྱུ་
འདྲ། །གང་ཤར་དགག་སྒྲུབ་མེད་པར་རང་སར་གྲོལ། །སྣང་སེམས་དབྱེར་མེད་
དུ་མ་རོ་གཅིག་པས། །དུས་གསུམ་རྟོག་པ་ལམ་ཁྱེར་སྤྱོད་པའི་གནད། །གཟུང་
འཛིན་རྒྱང་ཆད་འཛིན་པ་ཐེག་པ་དམན། །རོ་སྙོམས་སྤྱོད་པའི་སེངྒེ་ཁྱིས་བདས་
ཤོར། །ཀུན་རྫོབ་མ་སྤངས་དོན་དམ་བདེན་པ་རུ། །གདོད་ནས་རྣམ་པར་དག་པ་
ཤེས་བྱའི་གཤིས། །ཕྱིར་ལྟས་རྟོག་གེའི་དཔྱད་པ་རྣོན་པ་ཡིས། །གཅིག་དང་ཐ་
དད་འཛིན་པ་གྲུབ་མཐའི་སྐྱོན། །མདོར་ན་འཁོར་འདས་དབྱེར་མེད་མ་རྟོགས་
པར། །ཤན་འབྱེད་དྭངས་སྙིགས་ཕྲ་རགས་འབྱེད་པ་ཀུན། །རེ་དོགས་སྤང་བླང་
གཉིས་འཛིན་གདོན་གྱིས་ཟིན། །གྲུབ་མཐའི་སྐྱོན་ནམ་རང་གི་བློ་སྐྱོན་གྱིས། །ནན་
གྱིས་དམན་པའི་ལམ་ལ་སྦྱར་བ་སྟེ། ལྟ་ངན་མི་ཟད་སྤྲོས་པའི་དྲྭ་བས་འཐུམས། །
མཐོན་པོའི་རིར་འཛེགས་དམའ་བའི་གཡང་སར་ལྟུང་། །དེ་ལྟར་ལྟ་བའི་མཉམ་
བཞག་རིག་ངོ་ལ། །གཞན་སྟོང་རང་སྟོང་འཛིན་པའི་དམིགས་གཏད་བྲལ། །སྤྲོས་
བྲལ་མེད་དགག་གྲུབ་མཐའི་ཐ་སྙད་མེད། །གསལ་སྟོང་རིག་སྟོང་འཛིན་པའི་ཁས་
ལེན་མེད། །སེམས་དང་སྣང་བ་གཅིག་དང་ཐ་དད་མེད། །རྣམ་ཤེས་ཡེ་ཤེས་
75



སངས་རྒྱས་སེམས་ཅན་མེད། །སེམས་དང་རིག་པ་ཉོན་མོངས་ཡེ་ཤེས་སྟོང་། །
ཀུན་གཞི་ཆོས་སྐུ་ཀུན་རྫོབ་དོན་དམ་བྲལ། །འཁོར་འདས་དབྱེར་མེད་ཐམས་ཅད་
མཉམ་པ་ཉིད། །དུ་མ་རོ་གཅིག་སྣང་སྲིད་ཆོས་སྐུའི་ཞིང་། །སྣང་སེམས་ཟུང་
འཇུག་འཁོར་འདས་འོད་གསལ་ཀློང་། །འདི་ལ་ཡིན་མིན་ཡོད་མེད་སྟོང་མི་
སྟོང་། །གསལ་དང་མི་གསལ་བདེ་དང་མི་བདེ་དང་། །རྙེད་དང་མ་རྙེད་གྲགས་
དང་མ་གྲགས་དང་། །བསྟོད་དང་སྨད་པ་སྐྱེ་ཤི་བར་དོ་སོགས། །ཐམས་ཅད་ནམ་
མཁའི་མེ་ཏོག་བཞིན་དུ་རྫུན། །མོ་གཤམ་བུ་མོའི་བགྱིང་བག་བརྗོད་དང་
མཚུངས། །དེ་ལྟར་ལྟ་བ་འཁོར་འདས་དབྱེར་མེད་ལ། །རང་གི་གོ་ཡུལ་ཇི་ལྟར་
བྱུང་བ་རྣམས། །དྲིན་ཆེན་བླ་མ་རྫོགས་པའི་སངས་རྒྱས་ལས། །གསུང་ངག་ལྟ་
ཁྲིད་ཟབ་མོ་ཐོབ་པའི་ཚེ། །ཤིང་རྟའི་ས་གའི་ཉ་བའི་ཚེས་བཅུ་ལ། །བླ་མ་མཆོག་
ལ་རྟོགས་འབུལ་ཞུས་པ་སྟེ། །འཁོར་འདས་ཀུན་གྱི་གནད་གསང་འདི་ཡིན་
ཞེས། །རང་གི་ལམ་ལ་ཐེ་ཚོམ་མ་མཆིས་ཤིང་། །མི་འཕྲོག་ཡིད་ཆེས་རྡོ་ལ་རི་མོ་
བཞིན། །དགེ་བ་འདི་ཡིས་བདག་དང་མ་གྱུར་འགྲོ། །ཀུན་ཀྱང་འཁོར་འདས་
དབྱེར་མེད་དོན་རྟོགས་ཏེ། །ལྟ་བ་ངན་པའི་འཕྲང་དོག་ལས་ཐར་ནས། །རྣམ་
མཁྱེན་སྐུ་བཞིའི་གྲོང་དུ་སླེབས་པར་ཤོག །ཅེས་པ་འདིའང་རྗེས་བླ་མ་རྫོགས་པའི་སངས་རྒྱས་
འཇམ་དབྱངས་ཆོས་ཀྱི་བློ་གྲོས་ལས་འཁོར་འདས་དབྱེར་མེད་ཀྱི་ཁྲིད་ཞུ་སྐབས་རང་ལ་གོ་ཡུལ་ཇི་ལྟར་བྱུང་བ་རྣམས་
རྗེ་བླ་མར་ཞུས་ཤིང་ཡི་གེར་བཀོད་པའོ།། ༈ །དགུང་གྲངས་སོ་བདུན་བཞེས་པའི་སྐབས་ཀྱི་དམ་བཅའ་ཡི་གེ་
76



ལས། ད་ཚེ་མཇུག་གི་ཉི་མ་ནུབ་རིར་ཕྱོགས་ཀྱང་། དེ་སྔ་ཕན་ཆད་ལ་འདི་ཐོན་སྙམ་པའི་བློ་བདེར་སྡོད་ཆོག་པའི་
ཆོས་ནི་ཅིའང་མ་གྲུབ། ཐོས་བསམ་དང་རྟེན་བཞེངས་ཕྲན་བུ་བྱས་ཀྱང་། ཕལ་ཆེར་ཆོས་བརྒྱད་དང་ཚེ་འདིའི་ཆེ་
ཐབས་ཁོ་ནར་སོང་བ་ལས། འཆི་བ་གྲོས་ཕུགས་སུ་བཅུགས་པའི་ཆོས་ནི་གཅིག་ཀྱང་མ་ཐོན། མཚམས་བསྙེན་
སྒྲུབ་དར་རྩ་རླུང་འཁྲུལ་འཁོར། སེམས་ངོ་ལྟ་བ་སོགས་ཉམས་ལེན་ལ་ཅུང་ཟད་བརྩོན་ཁུལ་བྱས་ཀྱང་འཆི་དུས་མི་
འཇིགས་པའི་གདེང་ནི་ཅིའང་མ་ཐོབ། རི་ཁྲོད་དང་དབེན་གནས་ཅུང་ཟད་འགྲིམ་ཁུལ་བྱས་ཀྱང༌། ལམ་རྟགས་ཀྱི་
ཡོན་ཏན་ནི་སྣེ་གཅིག་ཀྱང་མ་ལོན། གཞན་ལ་ཆོས་བཤད་དང་སྟོང་སྐད་ཅུང་ཟད་བསྒྲགས་ཀྱང་། ཆོས་བརྒྱད་དང་
ཉོན་མོངས་པ་ནི་ཁ་ཅུང་ཟད་ཀྱང་མ་བྲི་བའི་ཁར་མེ་འབར་བ་ལ་ཤིང་སྐམ་བསྣན་པ་བཞིན་ཇེ་ཆེར་སོང་། ཏིང་ངེ་
འཛིན་དང་སྒོམ་པ་ལ་ཅུང་ཟད་བརྩོན་ཁུལ་བྱས་ཀྱང་། དགྲ་གཉེན་ཆགས་སྡང་ཚོང་སོ་ནམ་སོགས་འཇིག་རྟེན་གྱི་བྱ་
བ་སྒྲུབ་ལུགས་ཀྱི་བསམ་བློ་རྣམ་གཡེང་གི་ཁུར་པོ་ནི་ཇེ་རགས་ལ་གྱུར། ཐབས་ལམ་ཟབ་མོས་ཉམས་ལེན་ལ་ཅུང་
ཟད་བཅུན་ཀྱང་། ་ ཕལ་ཆེར་ཆགས་སྡང་དང་ཐ་མལ་སྣང་ཞེན་གྱི་དབང་དུ་སོང་ནས་ཡང་དག་པའི་ལམ་དུ་མ་
ཆུད། དགེ་སྡིག་རྒྱུ་འབྲས་ཀྱི་གནད་འགག་ཅུང་ཟད་ཤེས་ཀྱང་། བླང་དོར་ནི་གང་ཡང་མ་ནུས། སེམས་ཅན་
ཐམས་ཅད་ཕ་མ་དྲིན་ཆེན་ཡིན་པའི་རྒྱུ་མཚན་ཤེས་ཀྱང་། གཞན་ཕན་གྱི་སེམས་ནི་བརྒྱ་ལ་རེ་རེ་ཙམ་དང་། གཞན་
ལ་ང་རྒྱལ་ཕྲག་དོག་ཁོང་ཁྲོ་བསམ་ངན་སྦྱོར་རྩུབ་གཡོ་སྒྱུ་འགྲན་སེམས་སོགས་ནི་གྲངས་མེད་པར་སྐྱེས། སྣང་བ་
ལྷ་ཡིན། སྒྲ་གྲག་སྔགས་ཡིན། དྲན་རྟོག་ཡེ་ཤེས་ཡིན་ཟེར་བའི་སྟོང་སྐད་མཐོན་པོ་བསྒྲགས་ཀྱང་། དུས་ཕལ་
ཆེར་སྣང་སེམས་ཐ་མལ་རྒྱ་འབྱམས་སུ་ལུས་ནས། འཇིག་རྟེན་ཐ་མལ་པ་རྣམས་ཀྱི་ལད་མོ་ལ་ལང་ཤོར་དུ་སོང་སྟེ་
སེང་གེས་ཁྱི་ཡི་རྗེས་སུ་སྟེགས་པ་ལྟ་བུའི་འཁྲུལ་སྣང་གི་ལས་ལ་ཡེངས་པས་མི་ཚེ་ཟད་ལ་ཐུག ད་འཆིབ་ནམ་འོང་
ནི་མི་ཤེས། འཆི་དུས་མི་འཇིགས་པའི་བློ་བདེ་ཞིག་ནི་མ་ཐོན། ཕྱི་མར་འཁོར་བ་ངན་སོང་གི་སྡུག་བསྔལ་མྱོང་
དགོས་བྱུང་ན་བཟོད་ཐབས་ནི་མི་འདུག མི་མྱོང་བའི་གདེང་ནི་ཅིའང་མ་ཐོབ། ཕར་རང་གིས་དངོས་བརྒྱུད་གཉིས་
ནས་སྒོ་གསུམ་གྱིས་ཕན་ཅི་ཐོག་བྱས་པའི་སློབ་འཁོར་གྲྭ་པ་ཇོ་མོ་འདྲས་ཀྱང་ཅུང་ཟད་རེ་ལ་ཡུས་ཆེན་པོ་
བྱེད། གཅིག་ལ་ཅུང་ཟད་བག་ཕབ་ན་ཨ་གསར་ཆེ། རང་འདོད་ཆེ། དྲག་ཞན་བདམས་སོ་ཟེར་བ་སོགས་ཕྲག་
དོག་དང་འགྲན་སེམས་ཁོ་ནས་མ་བྱས་པ་ལ་བྱས་སོ་དང་། མ་བཟླས་པ་ལ་བཟླས་སོ་ཞེས་སྒྲོ་འདོགས་དང་འཁང་
ར་ཁོ་ན་བྱེད། བློ་གཏད་སྙིང་ནས་བཅོལ་བའི་གྲོགས་པོ་ཚོའང་རི་མགོ་གང་མཐོར་ལྷ་བསང་གཏོང་བའི་དཔེ་ལྟར་
77



བྱེད་པས། རྒུད་དུས་ཐམས་ཅད་ཐབས་ཀྱིས་བྱོལ། ལྟོ་དང་གྲགས་ཕྱིར་འབྲངས་ནས་རང་མགོ་གང་ཐོན་གྱིས་
ལམ་རེ་ལེན་འགྲོ་བ་ལས་ལུགས་གཉིས་ཀྱི་གཞུང་དང་ཕྱི་ཐག་ལ་བསམ་མཁན་ནི་མི་འདུག མཐུན་འཇུག་དང་ངོ་
སྲུང་ཅི་དྲག་བྱས་ཀྱང་ལོ་དུས་དང་མགུ་དུས་མེད་པར། མ་བྱས་མ་ཐོན་གྱི་མི་ཁ་དང་གཏམ་ངན་ནི་ཇེ་ཆེར་
སོང་། ལར་གང་དུ་གནས་ཀྱང་སུ་དང་འགྲོགས་ཀྱང་། ཅི་ལ་སྤྱད་ཀྱང་མ་ལོ་མ་མཉེས་པ་ཁོ་ན་ལས་མེད་པ་
འདི། སྣང་བ་སྒྱུ་མ་ལྟ་བུ་ལ་བདེན་འཛིན་ཞགས་པས་བཅིངས་ནས་ན་དོགས། ཤི་དོགས། སྡུག་
དོགས། དབུལ་དོགས། རྟོགས་དོགས། འཁྱགས་དོགས། གཞན་གྱིས་སྐུར་པ་འདེབས་དོགས། མི་ཁ་
ངན་པ་འོང་དོགས། དགྲ་འདྲེ་བྱུར་གསུམ་གྱི་འཚེ་བ་འོང་དྲོགས། ནོར་ལོངས་སྤྱོད་སྙན་གྲགས་འཁོར་སློབ་གཉེན་
ཉེ་འབྲེལ་སོགས་ཉམས་ཀྱིས་དོགས། མ་མགུ་ཡི་དྭགས། ཨེ་སྐྱིད། ཨེ་རྙེད། ཨེ་རག ཨེ་བསྟོད། ཨེ་
གྲགས་སྙམ་པའི་འདོད་ཕྱོགས་ལ་རེ་བ་ཆེན་པོ་བྱེད་པ་སོགས་རྨི་ལམ་ལྟ་བུའི་འཁྲུལ་སྣང་ཁོ་ན་ལ་མགོ་འཁོར་བ་
འདིས་ལན་པར་སྣང་བས། ད་ཕན་ཆད་འདི་འདྲའི་སྤྱོད་པ་ལས་ལྡོག་སྟེ་དམ་བཅའི་རི་མོ་སྙིང་ལ་འབྲི་བ་ཡིན་
པས། མཐུན་འགྱུར་བླ་མ་ཡི་དམ་དཔའ་བོ་མཁའ་འགྲོ་ཆོས་སྲུང་ནོར་ལྷ་རྒྱལ་བ་སྲས་དང་བཅས་པས་གནང་བར་
ཞུ། ད་དགོང་ཉི་ཙམ་གྱི་ཚེ་མཇུག་འདི་ལ་དགྲ་གཉེན་ཆགས་སྡང་། བསྟོད་སླད། དགའ་སྡུག ངོ་
སྲུང་། མཐུན་འཇུག་སོགས་འཇིག་རྟེན་ཐ་མལ་བའི་ཁྱུ་ནས་བུད། དགྲས་ལོག་སྒྲུབ་དང་གནོད་པ་སྲོག་གཅོད་པའི་
བར་བྱུང་ཡང་ལན་མི་བྱེད། བསྟན་འགྲོའི་ཆེད་མ་གཏོགས་དྲག་ལས་དང་མངོན་སྤྱོད་མི་བྱེད་ལ། བསམ་ངན་དང་
བདག་བསྟོད་གཞན་སྨོད་སོགས་མི་དགེ་བའི་ལས་ཐམས་ཅད་མི་བྱེད་ཅིང་དེ་དག་བྱུང་ཡང་དེ་མ་ཐག་བཤགས་པ་དང་
གཉེན་པོས་ཟིན་པར་བྱེད། ཁེ་དང་རྒྱལ་ཁ་གཞན་ལ་བྱིན་ཞིང་གྱོང་དང་བུབ་ཀ་རང་གིས་ལེན། ལར་སུ་ལའང་
ཕྲག་དོག་དང་འགྲན་སེམས། ང་རྒྱལ། ཁྱད་གསོད། གྲུབ་མཐའི་ཕྱོགས་ཞེན། དོན་མེད་ཀྱི་སྒྲོ་སྐུར་སོགས་
སྤངས་ནས་ཐམས་ཅད་ལ་དག་སྣང་སྦྱངས་ཏེ་ཀུན་གྱི་སློབ་མར་འགྱུར་བའི་ཐབས་ལ་འབད། དགྲ་དང་དགྲ་ཕྱོགས་
ལ་ལེགས་པོ་བྱུང་ན་མི་དགའ་བ་དང་། མི་འདོད་པ་བྱུང་ན་དགའ་བའི་བློ་སྤངས་ཏེ་བྱམས་སྙིང་རྗེ་ལ་བློ་སྦྱོང་། ཕ་
མ་གཉེན་བཤེས་གྲོགས་སློབ་སོགས་ཉེ་ཕྱོགས་གང་ལའང་ཆགས་ཞེན་མངོན་འགྱུར་བས་འཆིང་བའི་བསམ་སྦྱོར་
སྤོང་ཅི་ཐུབ་དང་དེ་དག་གིས་ཀྱང་ཆོས་ལམ་ལས་བཟློག་མི་ཐུབ་པར་བྱེད། ངོ་སྲུང་དང་འགྲས་འདྲིས་སྤངས་ཏེ་
མཆོག་དམན་སུ་ལའང་རེ་དོགས་མི་བྱེད། སུ་མ་མགུ་ནའང་མ་མགུ། རང་དབང་མི་ལ་མི་སྤྲོད་པར་སྣ་ཐག་མགོ་
78



ལ་དཀྲི། ཟས་བཟང་པོ་རྙེད་ན་བཟའ་བའི་རྣལ་འབྱོར་གྱིས་ཟིན་པས་བཟའ། ངན་ངོན་ལས་མ་རྙེད་ཀྱང་ཆོག་ཤེས་
པས་སྤྱོད། གོས་ལེགས་པོ་རྙེད་ན་ཞེན་ཆགས་མེད་པར་གྱོན། ངན་ཧུལ་ལས་མ་རྙེད་ཀྱང་གཏུམ་མོ་དང་ཆོག་ཤེས་
ཀྱི་གོས་ལ་བརྟེན། རྙེད་པ་དང་བཀུར་སྟི་བྱུང་ན་ཆགས་ཞེན་མེད་པ་ཆོས་ཕྱོགས་ལ་ཅི་འགྲོ་བྱེད། མ་བྱུང་ནའང་
དཀོར་གྲོང་ཆོག་ཚོང་སོ་ནམ། བུན་སྐྱེད། བརྒྱ་བཤིག་སྟོང་འགུགས་ཀྱི་ལས་ཐབས་སོགས་ལོག་འཚོ་སྒྲུབ་པའི་
ཐབས་རྣམས་སྤོང་། སྙན་པ་དང་གྲགས་པ་སོགས་བྱུང་ན་ཆགས་ཞེན་མེད་པ་ལམ་དུ་ལེན། མ་བྱུང་ཡང་ཨེ་ཡོང་
གི་རེ་བ། མ་བྱུང་གིས་དོགས་པ་མེད་པར་རོ་སྙོམས་ཀྱི་སྤྱོད་པ་ལམ་དུ་ཁྱེར། ཆོས་ཅི་སྒྲུབ་གཞན་གྱི་མིག་སྔར་
མཛེས་སུ་རེ་བ་སོགས་སུ་མ་ཡིན་པར་བྱང་ཆུབ་ཀྱི་ལམ་དུ་ཅི་འགྲོ་བྱེད། བདེ་བ་དང་སྐྱིད་པ་བྱུང་ན་དཀོན་མཆོག་གི་
བཀའ་དྲིན་དུ་ཤེས་པས་ལམ་དུ་ཁྱེར། སྡུག་བསྔལ་དང་མི་འདོད་པ། ན་ཚ་མི་ཁ་གཏམ་ངན་མངའ་ཐང་ཉམས་པ་
སོགས་ཅི་བྱུང་ཡང་རེ་དོགས་དང་མྱ་ངན་མི་བྱེད་པར་སྒྱུ་མ་རྨི་ལམ་དུ་ཤེས་པར་བྱེད། འཁོར་སློབ་འདུ་མི་བྱུང་ན་
ཆོས་དང་ཟང་ཟིང་གི་ཕན་པ་ཅི་ཐོགས་བྱེད། འཁོར་མི་གཅིག་ཀྱང་མ་བྱུང་ཡང་ཨེ་འོང་གི་རེ་བ། མི་འབྱུང་གི་
དྭགས་པ་དང་མི་མགུ་ཡི་དོགས་པས་ངོ་དགའ་གཡོ་སྒྱུ་སོགས་གཞན་མགོ་སྦྲིད་པའི་ལས་ཐབས་ཐམས་ཅད་སྤངས་
ཏེ། རེ་དོགས་ཟིལ་གནོན་གྱི་བསམ་པས་སེང་གེའི་གཟུགས་ཀྱིས་རྒྱུ། མདོར་ན་རྙེད་མ་རྙེད། བདེ་མ་
བདེ། གྲགས་མ་གྲགས། བསྟོད་སྨད་དགའ་སྡུག་རེ་དོགས་ཀྱིས། གཏམ་དང་ལྟོ་གོས་འབའཞིག་དོན་དུ་གཉེར་
ནས་ཅི་བྱེད་ཚེ་འདིའི་ལག་ཆར་སོང་བའི་བསམ་པ་དང་བྱ་བ་ཐམས་ཅད་རིང་དུ་དོར་ཏེ། གང་བྱུང་དེས་ཆོག འཚོ་
བ་བྱ་འཚོལ། རེ་དོགས་ཟིལ་གནོན། སྣང་བ་གདོང་འདེད། འཆི་ནུས་ཐོག་འགེལ། གང་འོང་ནའང་ཤོག ཅི་
རེད་ནའང་རེད་སྙམ་པའི་རོ་སྙོམས་ཀྱི་སྤྱོད་པ་ལམ་དུ་ལེན། ཆགས་སྡང་རྨོངས་གསུམ་ཕྲག་དོག་སོགས་ངན་རྟོག་
དང་ལུས་བདེ་སེམས་སྐྱིད་ཉམས་དགའ་བ་སོགས་བཟང་རྟོག དུས་ཕལ་ཆེར་ཅི་དྲན་མེད་པ་འཁྲུལ་སྣང་རྒྱ་
འབྱམས་སུ་ཆམ་གྱིས་འགྲོ་བ་གཏང་སྙོམས་ཀྱི་རྟོག་པ་སོགས་ཐམས་ཅད་རེ་དོགས་སྤང་བླང་དགའ་སྡུག་མེད་པར་
ལམ་དུ་ཁྱེར། གནས་མི་མེད་ཀྱི་ལུང་སྟོང་འགྲིམས། གྲོགས་བྱ་དང་རི་དྭགས་འགྲོགས། ཟས་སྔོ་དང་ཆུ་གཙང་
བསྟེན། རི་ཡི་བུ་བྱ། ན་བུན་གྱི་གོས་གྱོན། གྱོང་ལྟོ་གོས་གཏམ་གསུམ་ལ་བསྐུར་ཏེ་བཀའ་བརྒྱུད་གོང་མའི་རྣམ་
ཐར་ཅི་འཁྱོལ་དང༌། བློ་ཕུག་ཆོས་ལ་གཏད། ཆོས་ཕུག་སྤྲང་ལ་གཏད། སྤྲང་ཕུག་བྲག་ལ་གཏད། བྲག་ཕུག་
འཆི་ལ་གཏད་ཟེར་བའི་བཀའ་གདམས་གོང་མའི་གཏད་སོ་བཞི་མཐའ་འཁྱོལ་བ་བྱ། ཡང་སོ་ཐར་གྱི་ཕམ་པ་
79



བཞི། བྱང་སེམས་ཀྱི་རྩ་ལྟུང་བཅུ་བཞི་དང་ཕམ་འདྲ་བཞི། སྔགས་ཀྱི་རྩ་ལྟུང་བཅུ་བཞི། ཡན་ལག་གི་སྦོམ་པོ་
བརྒྱད་བཅས་མི་ཉམས་པར་བསྲུང་། ཅི་སྟེ་ཉམས་ན་སོ་སོའི་གཞུང་བཞིན་ཕྱིར་བཅོས་སོགས་བྱེད། གཞན་ཡང་
དབང་བཞིའི་མཉམ་རྗེས་བཟའ་སྲུང་མི་བྲལ་བའི་དམ་ཚིག་སོགས་ཅི་ནུས་བསྲུང་། ཉི་མ་རེ་རེ་བཞིན་བསྐྱེད་རྫོགས་
ཀྱི་དམིགས་པ་མ་ཆག་པ་དང་རླུང་སྦྱོར་བརྒྱ་རེ། ཆག་མེད་རྣམ་བཞི་མ་ཆག་པ། བཟའ་བའི་རྣལ་འབྱོར་རྒྱས་པ་
རེ། བར་བར་དུ་སེམས་ངོ་སྐྱོང་ཞིང་འཁྲུལ་འཁོར་ཅི་རིགས་དང་ཀྱེ་རྡོར། མཁའ་སྤྱོད། སྒྲོལ་དཀར། མགོན་
པོ་རྣམས་ཀྱི་བསྙེན་པ་བརྒྱ་རེ། དེ་བཞིན་གཏོར་བསྔོ་དང་བླ་མ་གསུམ་གྱི་གསོལ་འདེབས་བརྒྱ་རེ་མ་ཆག་པ། ཉིན་
རེ་བཞིན་བླ་མ་ཡི་དམ། མཁའ་འགྲོ་ཆོས་སྐྱོང་། བྱམས་སྙིང་རྗེ། བདག་གཞན་མཉམ་བརྗེ། སེམས་ངོ་སྐྱོང་
རྒྱུ། འཆི་བ་མི་རྟག་པ། ལས་རྒྱུ་འབྲས། འཁོར་བའི་ཉེས་དམིགས། སྐྱབས་འགྲོ། སེམས་བསྐྱེད། སྦྱིན་
པ་རྣམ་བཞི་སོགས་མ་བརྗེད་པ་བྱེད། མཚན་མོའང་བག་མེད་དུ་མི་ཉལ་བར། རྨི་ལམ་འོད་གསལ་གྱི་ཉམས་ལེན་
བརྩོན་འགྲུས་དྲག་པོས་བྱེད། དཀར་པོ་དགེ་བའི་ལས་ཅི་ལའང་ཁྱད་གསོད་མི་བྱེད་པར་ཅི་འགྲུབ་དང་། བྱང་ཆུབ་
ཀྱི་ལམ་དུ་ཅི་འགྲོ། རང་འཁྲི་མེད་པའི་བསྔོ་སྨོན་སེམས་བསྐྱེད་ཀྱིས་ཟིན་པ་བྱེད་ལ། ནག་པོ་སྡིག་པའི་ཕྱོགས་
ཐམས་ཅད་སྤོང་ཅི་ནུས་དང་བཤགས་སྡོམ་སོགས་ཀྱིས་ཟིན་པར་བྱེད། དེ་ལྟར་བྱས་ཀྱང་གཞན་གྱིས་བདག་འཛིན་
ཆེ། སྡོམ་པ་ཤོར། དམ་ཚིག་ཉམས། འཛིན་ཆགས་ཆེ། ཨ་གསར་ཆེ། ངན་སེམས་ཆེ། གཏི་ཐུག་ཅན་
སོགས་སྨད་ར་གཏོང་ཡང་དགའ་སྡུག་མེད་པ་གང་ཡོང་ཡོང་བྱེད། དོན་སྒོ་ཆོས་སུ་མ་སོང་ན་མི་ཁ་ལ་ངེས་པ་མེད་
པས་སངས་རྒྱས་ཡིན། གྲུབ་ཐོབ་ཡིན། བཙུན་པ་ཡིན། མཁས་པ་ཡིན། སྒོམ་ཆེན་ཡིན། བདག་འཛིན་
མེད། ཞེན་ཆགས་མེད། ཆོས་བརྒྱད་མེད། སྙན་གྲགས་མངའ་ཐང་དང་འགྲོ་དོན་གདུལ་བྱ་ཆེ་བ། བླ་མ་དེ་
རེད། ཆོས་པ་དེ་རེད་ཟེར་བ་སོགས་མི་ཁ་བཟང་ཡང་ཕན་མེད་པས་རང་རྒྱུད་ཆོས་དང་བསྲེ་ཞིང་། རང་སེམས་
ཆོས་ཀྱིས་བཏུལ། སྤྱོད་ལམ་རྣམ་བཞི་ཐམས་ཅད་དུའང་རང་ལུས་ཡི་དམ་དང་མི་འབྲལ། སྤྱི་གཙུག་བླ་མ་དང་མི་
འབྲལ། སྣང་བ་སྒྱུ་མ་རྨི་ལམ་དང་མི་འབྲལ་བ་སྟེ་མདོར་ན་སྣང་གྲག་རིག་གསུམ་ཐ་མལ་དུ་མ་ལུས་པ་ཁྱེར་སོ་
གསུམ་དང་མི་འབྲལ་བར་བྱེད། གཞན་ཡང་དང་པོ་སྡིག་པའི་བྱ་བ་ཐོངས། བར་དུ་འཇིག་རྟེན་བྱ་བ་ཐོངས། ཐ་
མར་ཆོས་ཀྱི་བྱ་བ་ཐོངས་ཞེས་པ་ལྟར་ཆོས་འགལ་གྱི་བྱ་བ་ཕར་ཞོལ་ཆོས་སུ་མིང་བཏགས་པའི་ཡི་གེ་འབྲི་ཀློག་དང་
རྟེན་བཞེངས་སོགས་བྱ་བྱེད་མང་པོའི་ཟིང་ལོང་ཐམས་ཅད་ཆམ་གྱིས་བཞག་སྟེ། འཁྲུལ་པའི་རྟོག་པ་ཟད་
80



པ། ཆོས་ཉིད་འགྱུར་མེད་ཀྱི་བཙན་ས་ཟིན་པ། གཟུང་འཛིན་གྱི་སྣང་བ་ནུབ་པ། སྣང་སྲིད་འཁྲུལ་པའི་རྫུན་ཕུག་
རྡིབ་པ། འཇིག་རྟེན་ཆོས་བརྒྱད་ཀྱི་རྟོག་པ་བྲལ་བ། བདག་འཛིན་གྱི་རྩ་བ་ཆོད་པ། ལྟ་ངན་གྱི་འཕྲང་ལས་ཐར་
བ། མཉམ་རྗེས་ཀྱི་ས་མཚམས་གཏོར་བ། སྣང་མུན་གྱི་བར་ལག་འགྱེལ་བ། དམ་ཚིག་དང་སྡོམ་པ་ལས་གྲོལ་
བ། སྐྱེ་རྒ་ན་འཆིའི་འཆིང་བ་ལས་གྲོལ་བའི་མཐོང་ལམ་ཆོས་ཉིད་ཀྱི་བདེན་པ་མངོན་དུ་མ་གྱུར་གྱི་བར་དུ་ཆོས་
བརྒྱད་དང་ཚེ་འདིའི་ཆེ་ཐབས་སུ་མ་སོང་བ། སྣང་བ་གདོང་འདེད། འཆི་ནུས་ཐོག་ཁེལ། རེ་དོགས་ཟིལ་གནོན་
གྱི་སྤྱོད་པས་འཆི་བ་སྙིང་ཁུང་དུ་བཅུག་པའི་ཆོས་ཤིག་མི་བྱེད་རེ། དེ་ལྟར་བདག་གི་དམ་བཅའ་མཐར་ཕྱིན་པར་ཕ་བླ་
མ་བཀའ་དྲིན་ཅན་གྱི་ཐུགས་རྗེས་གཟུང་དུ་གསོལ། ཁྱེད་མཁྱེན། ཁྱེད་ལ་རེ། ཁྱེད་ལ་ལྟོས། ཕ་བླ་མ། ཕ་བླ་
མ། ཕ་བླ་མ། ཁྱེད་རང་མཁྱེན། ཞེས་པའང་ཁས་ལེན་དང་དམ་བཅའ་རྟ་རི་བ་ལ། ཉམས་ལེན་ལག་ཐོག་ཡོད་
པ་ལ་ཁྱི་མི་རི་བ་ཞིག་འོང་གིས་དོགས་ནས། ཡང་ཡང་ཞུ་དག་བྱ་ཕྱིར་ཡི་གེ་འདི་བྲིས་པ་ཡིན་པས་དཀོན་མཆོག་
གསུམ་གྱི་བདེན་པས་དེ་དེ་བཞིན་དུ་གྱུར་ཅིག ཅེས་དང༌།། ༈ །ཡང་དེའི་ཚེ་དམ་བཅའ་ལ་གདེང་རྙེད་པའི་
གླུ་འདིའང་བླངས་སོ།། ཨེ་མ། དྲན་པས་སྙིང་གི་གདུང་སེལ་བཀའ་དྲིན་འཁོར་མཐའ་
དང་བྲལ་བའི། །དྲིན་ཆེན་རྩ་བའི་བླ་མ་འཇམ་མགོན་ངག་དབང་གི་ལེགས་པ། །
འཇམ་དཔལ་མི་ཡི་ཚུལ་བཟུང་འཇམ་དབྱངས་ཆོས་ཀྱི་ནི་རྒྱལ་མཚན། །ཀུན་
མཁྱེན་རྫོགས་པའི་སངས་རྒྱས་འཇམ་དབྱངས་ཆོས་ཀྱི་ནི་བློ་གྲོས། །འཇམ་
དབྱངས་རྣམ་གསུམ་ཞབས་ལ་འདུད་དོ་ཐུགས་རྗེ་ཡིས་སྐྱོངས་ཤིག །གྲུབ་བརྙེས་
བྱེ་བའི་གཤེགས་ཤུལ་གསུང་ངག་ཡིད་བཞིན་གྱི་ནོར་བུ། །བླ་མ་སངས་རྒྱས་དྲིན་
གྱིས་སྨིན་གྲོལ་ཕ་ཕོག་ཏུ་ཐོབ་པས། །མངོན་སུམ་ཉམས་མྱོང་རྟོགས་པའི་དྲོད་
རྟགས་ས་ཟིན་གྱིས་དབེན་ཡང་། །ཡིད་གཉིས་ཐེ་ཚོམ་མེད་པའི་ཡིད་ཆེས་ཚད་མ་
81



ཡི་ངེས་ཤེས། །སྙིང་ལ་རི་མོ་བྲིས་བཞིན་འཕྲོག་མེད་གདེང་ཁེལ་དུ་སྣང་བས། །
ཟབ་ཟབ་མཐོ་མཐོའི་ཆོས་ཀུན་ཇི་ལྟར་དགྱེས་དགྱེས་རང་མཛོད་ཅིག །སྟོང་འུར་
གྲགས་སྐམ་རྗེས་སུ་མི་འབྲང་དམ་བཅའ་རང་ཡིན་ནོ། །འཁྲུལ་སྣང་དབྱིངས་སུ་
དག་པའི་རྣལ་འབྱོར་ཆེན་པོ་རང་མིན་ཏེ། །སྒྱུ་མའི་སྣང་བ་འདི་ཡི་རྫུན་ཕུག་ཅུང་ཟད་
ཙམ་རིག་པས། །འདིར་སྣང་ཆོས་བརྒྱད་གཉེར་ཁ་སྔར་དང་མི་འདྲ་ཙམ་ཆུང་
འདུག །ད་ནི་སྐྱེད་སྡུག་བཟང་ངན་ཅི་དགའ་གང་དགའ་རང་མཛོད་ཅིག །ཆོས་
བརྒྱད་ཚེ་འདིའི་ཆེ་ཐབས་མི་བསྒྲུབ་དམ་བཅའ་རང་ཡིན་ནོ། །སེམས་ཉིད་ཆོས་སྐུའི་
རང་ཞལ་མངོན་སུམ་མཐོང་བ་ཞིག་མིན་ཡང་། །ཡིན་མིན་ཐེ་ཚོམ་མེད་པ་ཉམས་
ལེན་སྐྱོང་བདེ་ཙམ་འདུག་པས། །སྤྲོས་མེད་ཆིག་དྲིལ་ངང་ནས་བག་ཡངས་བདེ་མོ་
རུ་ཉལ་ཆོག །སྤྲོས་བཅས་ཟ་ཟིའི་ཆོས་ཀུན་ཇི་ལྟར་དགྱེས་དགྱེས་རང་མཛོད་
ཅིག །ད་ནི་བྱར་མེད་ཅོག་གེར་འདུག་པ་དམ་བཅའ་རང་ཡིན་ནོ། །བདག་གཞན་
མཉམ་བརྗེ་འབྱོངས་པའི་བྱང་སེམས་རྣལ་མ་ཞིག་མིན་ཡང་། །འགྲོ་ཀུན་ཕ་མ་ཡིན་
པའི་གོ་བ་སྙིང་དཀྱིལ་ནས་རྙེད་ཅིང་། །དགྲ་གཉེན་ལས་ཀྱི་འཁྲུལ་པར་ངེས་ཤེས་ཆ་
ཙམ་ཞིག་ཡོད་པས། །དགྲ་འདྲེ་བྱུར་གསུམ་ཕན་གནོད་ཅི་དགའ་གང་དགའ་རང་
མཛོད་ཅིག །སྲོག་འདི་བཅད་ཀྱང་གནོད་ལན་མི་བྱེད་དམ་བཅའ་རང་ཡིན་ནོ། །
གཉེན་བཤེས་བརྒྱ་སྟོང་ལྡན་དང་ཕྱོགས་མཐའ་དགྲ་བོ་ཡིས་བསྐོར་ལ། །ལྟར་སྣང་
82



ཕན་གནོད་ཆེ་སྟེ་དོན་ལ་ནམ་མཁའ་ཡི་མེ་ཏོག །ཕན་གནོད་གང་ཡང་མེད་པ་རྫུན་
སྣང་བསླུ་ཁྲིད་ཀྱི་མཁན་པོ། །གཉེན་ཉེ་མགུ་དང་མི་མགུ་ཅི་དགའ་གང་དགའ་རང་
མཛོད་ཅིག །ད་ནི་གཉེན་ལ་ཆགས་སེམས་མི་བྱེད་དམ་བཅའ་རང་ཡིན་ནོ། །ཚེ་
རིང་ལོ་བརྒྱ་ཐུབ་དང་ཚེ་ཐུང་ད་ལྟ་རང་འཆི་བར། །རྣམ་པ་ཁྱད་པར་ཆེ་སྟེ་དོན་ལ་རྨི་
ལམ་གྱི་སྣང་བ། །ཚེ་རིང་ཚེ་ཐུང་ཁྱོད་རང་ཅི་དགའ་གང་དགའ་རང་མཛོད་ཅིག །
ད་ནི་ཤི་ཡང་འགྱོད་པ་མི་བྱེད་དམ་བཅའ་རང་ཡིན་ནོ། །ཕྱུག་པོ་ནོར་བརྒྱ་ལྡན་དང་
དབུལ་པོ་སྤྲང་ཟས་ཀྱིས་འཚོ་བར། །ཚུར་མཐོང་སོ་སྐྱེའི་སྣང་ངོར་ཕན་གནོད་བཟང་
ངན་ལྟར་སྣང་ཡང་། །དོན་ལ་ཡོད་མེད་ཕན་གནོད་མེད་པ་སྒྱུ་མ་ཡི་ནོར་རྫས། །ད་
ནི་ཕྱུག་དབུལ་གང་འོང་ཅི་དགའ་གང་དགའ་རང་མཛོད་ཅིག །སྒྱུ་མའི་ནོར་རྫས་
བསག་བསྲུང་མི་བྱེད་དམ་བཅའ་རང་ཡིན་ནོ། །འཁོར་སློབ་བརྒྱ་སྟོང་ལྡན་དང་སྤྲང་
བན་གཅིག་པུ་རུ་འཁྱམས་ལ། །འཇིག་རྟེན་ལྟར་སྣང་བཟང་ངན་དགའ་སྡུག་ཆེན་པོ་
ལྟར་སྣང་ཡང་། །དོན་ལ་རྨི་ལམ་བཞིན་དུ་གཉིས་ཀ་འཁྲུལ་པ་ལས་མ་འདས། །
འཁོར་སློབ་འདུ་དང་མི་འདུ་ཅི་དགའ་གང་དགའ་རང་མཛོད་ཅིག །ད་ནི་ངོ་སྲུང་
མཐུན་འཇུག་མི་བྱེད་དམ་བཅའ་རང་ཡིན་ནོ། །མཐོན་པོའི་ཁྲི་གདུགས་བར་ན་ཀུན་
གྱིས་སྤྱི་གཙུག་ཏུ་བཀུར་དང་། །ཁས་ཞན་མཛེ་སྤྲང་གསེབ་ན་ཀུན་གྱིས་ཐོ་འཚམ་
དང་བརྙས་ལ། །འཁྲུལ་ངོར་མཐོ་དམན་ཆེ་སྟེ་དོན་ལ་སྒྱུ་མ་དང་རྨི་ལམ། །མཐོ་
83



དམན་འབྱོར་རྒུད་ཁྱོད་རང་ཅི་དགའ་གང་དགའ་རང་མཛོད་ཅིག །ད་ནི་ཚེ་འདིའི་ཆེ་
ཐབས་མི་བསྒྲུབ་དམ་བཅའ་རང་ཡིན་ནོ། །སངས་རྒྱས་གྲུབ་ཐོབ་ཡིན་ཞེས་སྙན་
གྲགས་འཇིག་རྟེན་དུ་ཁྱབ་དང་། །སྡོམ་ཤོར་དམ་ཉམས་རེད་ཅེས་གཏམ་ངན་ས་
སྟེང་ཀུན་གང་ལ། །འདིར་སྣང་ཆོས་བརྒྱད་ཅན་ལ་ཁྱད་པར་ཆེན་པོ་རང་སྣང་
སྟེ། །དོན་ལ་བྲག་ཅའི་སྒྲ་བཞིན་ཕན་གནོད་སྤུ་ཙམ་ཡང་མི་འདུག །མི་ཁ་བསྟོད་
སྨད་ཁྱོད་རང་ཅི་དགའ་གང་དགའ་རང་མཛོད་ཅིག །ད་ནི་གཏམ་སྙན་ཕྱེ་གཏོར་མི་
བསྒྲུབ་དམ་བཅའ་རང་ཡིན་ནོ། །བདེ་བདེ་སྐྱིད་སྐྱིད་ངང་ལ་ཞིམ་འཇམ་གསོལ་བ་
ཡི་མི་དང༌། །སྡུག་བསྔལ་ཡུས་ཡུས་ངང་ནས་ཟས་གོས་ངན་ངོན་ཙམ་ཚོལ་
བར། །སྒྱུ་མའི་ཉམས་མ་སྐྱེས་ལ་ཁྱད་པར་ཆེན་པོ་རང་སྣང་སྟེ། །འཁྲུལ་སྣང་
རང་སར་གྲོལ་ལ་བཟང་ངན་སྤུ་ཙམ་ཡང་མི་འདུག །ནམ་མཁའ་འདི་ལ་བདེ་སྡུག་
ཕན་གནོད་ཨེ་འདུག་ཧེ་ཧེ་ཨང་། །སྐྱིད་སྡུག་གང་འོང་ཁྱོད་རང་ཅི་དགའ་གང་
དགའ་རང་མཛོད་ཅིག །ད་ནི་གང་བྱུང་ལམ་དུ་ཁྱེར་བ་དམ་བཅའ་རང་ཡིན་ནོ། །
གཟུགས་མཛེས་ལྷ་འདྲ་དང་ནི་གཟུགས་ངན་ཡི་དྭགས་དང་འདྲ་བར། །འདོད་ལྡན་
སྐྱེ་བོའི་སྣང་ངོར་དྲག་ཞན་ཆེན་པོ་རང་འདུག་སྟེ། །ཆགས་བྲལ་རྣལ་འབྱོར་སྣང་
ངོར་ལེགས་ཉེས་སྤུ་ཙམ་ཡང་མི་འདུག །མཛེས་མ་འཁོར་དང་མ་འཁོར་ཅི་དགའ་
གང་དགའ་རང་མཛོད་ཅིག །ད་ནི་བཟང་འདོད་བྱི་དོར་མི་བྱེད་དམ་བཅའ་རང་ཡིན་
84



ནོ། །བརྒྱ་སྟོང་མང་པོའི་དད་འབུལ་ཆར་ལྟར་འབབ་པ་ཡི་མི་དང་། །འཚོ་བ་བྱ་
ཚོལ་སྤང་ཟན་ནངས་ཚོལ་ནུབ་ཚོལ་གྱི་སྐྱེ་བོར། །ཐ་མལ་བྱིས་པའི་སྣང་ངོར་ཁྱད་
པར་ཆེན་པོ་རང་འདུག་སྟེ། །དོན་ལ་ཕྱུག་དབུལ་བདེན་མེད་སྒྱུ་མ་རྨི་ལམ་གྱི་རང་
བཞིན། །སྦྱིན་བདག་མགུ་དང་མི་མགུ་ཅི་དགའ་གང་དགའ་རང་མཛོད་ཅིག །
དཀོར་དང་གྲོང་ཆོག་ལོག་འཚོ་མི་བསྒྲུབ་དམ་བཅའ་རང་ཡིན་ནོ། །མདོར་ན་རྙེད་
དང་མ་རྙེད་བདེ་སྡུག་གྲགས་པ་དང་མི་གྲགས། །བསྟོད་དང་སྨད་པ་ཞེས་བྱའི་
འཇིག་རྟེན་འཁོར་བ་ཡི་ཆོས་བརྒྱད། །ཐམས་ཅད་སྒྱུ་མ་རྨི་ལམ་དྲི་ཟའི་གྲོང་ཁྱེར་
དང་མཚུངས་པས། །སྤང་བླང་རེ་དོགས་མེད་པ་གང་བྱུང་ལམ་དུ་རང་ལེན་ནོ། །
འཇིག་རྟེན་ཆོས་བརྒྱད་ཐམས་ཅད་ཅི་དགའ་གང་དགའ་རང་མཛོད་ཅིག །ཚུལ་
འཆོས་ཐོ་ཅོ་ཇོ་རྫ་མི་བྱེད་དམ་བཅའ་རང་ཡིན་ནོ། །ལུས་ཀྱིས་བྱས་བྱས་བསྒྲུབས་
བསྒྲུབས་འཁོར་བ་ངན་སོང་གི་སོ་ནམ། །ངག་གིས་སྨྲས་སྨྲས་བརྗོད་བརྗོད་ཉེས་
སྤྱོད་མི་ཟད་པའི་འབྱུང་ཁུངས། བསམས་བསམས་དྲན་དྲན་དུག་ལྔ་ཆོས་བརྒྱད་ཀྱི་
ཡོ་ལང་། །ད་ནི་ཅི་དང་ཅི་ལའང་སྙིང་པོ་རྡུལ་ཙམ་ཡང་མི་འདུག །ལུས་ཀྱིས་བྱ་
སྤྱོད་ཀུན་དོར་དུར་ཁྲོད་མི་རོ་ལྟར་གནས་ཤིང་། །ངག་གིས་སྨྲ་བརྗོད་ཀུན་སྤངས་
ལྐུགས་པའི་རྣམ་ཐར་གྱི་རྗེས་བསྙེག །སེམས་ཀྱིས་དྲན་བསམ་ཀུན་དོར་སྤྲོས་བྲལ་
ནམ་མཁའ་ཡི་ངང་ཚུལ། །བྱར་མེད་ངང་དུ་སྐྱིད་ཉལ་རྒྱག་པ་དམ་བཅའ་རང་ཡིན་
85



ནོ། །དེ་ལྟར་དམ་བཅའ་འགྲུབ་པར་བླ་མ་ཡི་དམ་དང་མཁའ་འགྲོ། །ཆོས་སྲུང་
བདེན་པའི་མཐུ་ཡིས་གེགས་མེད་མཐར་ཕྱིན་དུ་མཛོད་ཅིག །དགེ་བས་འགྲོ་ཀུན་
འཇིག་རྟེན་ཆོས་བརྒྱད་འཁོར་བ་ཡི་འཁྲུལ་སྣང་། །འཁོར་འདས་རང་གྲོལ་ཕྱག་རྒྱ་
ཆེན་པོའི་ཡེ་ཤེས་སུ་སྨིན་ཏེ། །སྐུ་བཞིའི་རྒྱལ་ས་མྱུར་དུ་ཟིན་པའི་སྨོན་འདུན་ཞིག་
ཞུའོ། །བྱིན་རླབས་འོད་ཕུང་འཕྲོ་འཕྲོ་གསུང་ངག་རྩ་བརྒྱུད་བླ་མ་ཡི་ཚོགས་
དང་། །དངོས་གྲུབ་ཆར་རྒྱུན་འབེབ་འབེབ་ཡི་དམ་དགེས་བདེ་གསང་གསུམ་གྱི་ལྷ་
ཚོགས། །ཕྲིན་ལས་གློག་ལྟར་མྱུར་མྱུར་མཁའ་འགྲོ་ཆོས་སྐྱོང་གུར་ཞལ་དང་ལྕམ་
དྲལ། །མཐུན་འགྱུར་ཤིས་པའི་མེ་ཏོག་ཆར་བཞིན་དེང་འདིར་ཆིལ་ཆིལ་དུ་ཕོབ་
ཅིག །དེ་སྐད་ཆོས་དང་འཇིག་རྟེན་གང་ཡང་མ་ནུས་སྙོམས་ལས་ཀྱི་མཁན་པོ། །
སྤྲང་རྒན་འཇམ་དབྱངས་བློ་གསལ་མིང་ཅན་འདོ་མེད་དྲེད་པོ་དེས་སྨྲས་སོ། །ཞེས་པ་
འདིའང་རང་ལོ་སོ་བདུན་ཤིང་ལུག་ཟླ་བ་གསུམ་པའི་ཚེས་བཅོ་ལྔ་རྗེ་བླ་མ་འཇམ་དབྱངས་རྒྱལ་མཚན་གྱི་དུས་དྲན་ཉིན་
བྲིས་པའོ།། ༈ །ལོ་འདིའི་སྟོན་རིན་པོ་ཆེ་པདྨ་བཀོད་ནས་དབུས་སུ་ཕེབས་པའི་རྗེས་སུ་ཕྱིན་པས་སྤོ་བོར་སླེབས་
དུས་རིན་པོ་ཆེ་མཇལ་འདོད་ཆེན་པོ་བྱུང་བའི་རྐྱེན་བྱས་ཏེ་གླུ་འདི་བླངས་སོ།། ཨ་ཧོ། མགོན་དྲན་པས་
གདུང་སེལ་རྡོ་རྗེ་འཆང་
། །ཕ་འདྲེན་མཆོག་རྒྱལ་པོ་སྤྲུལ་པའི་སྐུ། །དུས་སྙིགས་
མའི་སྐྱབས་མགོན་རིན་པོ་ཆེ། །མཚན་ཆོས་ཀྱི་བློ་གྲོས་དཔལ་བཟང་པོར། །ཡིད་
མོས་གུས་གདུང་བས་གསོལ་བ་འདེབས། །དུས་འདི་ནས་བྱང་ཆུབ་མ་ཐོབ་
བར། །བློ་ཐེ་ཚོམ་མེད་པ་ཧྲིལ་ལེར་གཏོད། །ལས་སྐྱིད་སྡུག་ལེགས་ཉེས་ཅི་བྱུང་
86



ཡང་། །སྐྱབས་རེ་ས་གཞན་དུ་མ་མཆིས་པས། །ཕས་མངོན་སུམ་བྱིན་རླབས་དེང་
སྩོལ་ཅིག །རྡོ་རྗེའི་ཡེ་ཤེས་དེ་སྙིང་ལ་འཕོས། །རྟོགས་གྲོལ་དུས་མཉམ་དུ་བྱིན་
གྱིས་རློབས། །ཡ་ཀི་ཞིག་དགུང་སྔོན་གྱི་ཀློང་ཡངས་ན། །ཁྱུང་ཆེན་དེ་རྩལ་
གསུམ་རྫོགས་པ་ཚོ། །མཐོ་དགུང་སྔོན་གྱི་ཀློང་ན་ཡེ་རེ་རེ། །ནམ་འཕང་དེ་
དབྱིངས་སུ་གཅོད་དོ་སྐད། །འདབ་ཆགས་ཀུན་ཟིལ་གྱིས་གནོན་ནོ་སྐད། །མཆུ་
སྡེར་དེ་དགྲ་ལ་ངོམ་མོ་སྐད། །དུག་ཅན་དེ་ཟས་སུ་ཟའོ་སྐད། །ཁྱུང་ཕྲུག་ང་རྩལ་
གསུམ་མ་རྫོགས་ཀྱང་། །ཕ་ཁྱུང་ཆེན་ཁྱེད་ལ་ལྟ་ཞིང་འཕུར། །སྐུ་གསུམ་གྱི་ནམ་
མཁའི་ཀློང་ཡངས་སུ། །ལྷན་ཅིག་ཏུ་བགྲོད་པའི་རྟེན་འབྲེལ་ཞིག །ཕ་ཁྱུང་ཆེན་
ཁྱེད་ཀྱི་དྲིན་ལ་རེ། །ཡ་ཀི་ཞིག་གངས་དཀར་གྱི་ཟུར་ཕུད་ན། །སེང་དཀར་མོ་དེ་
རྩལ་གསུམ་རྫོགས་པ་ཚོ། །མཐོ་གངས་དཀར་གྱི་སྟོད་ལ་ཡེ་རེ་རེ། གངས་བུ་
ཡུག་དེ་རྩལ་གྱིས་གཅོད་དོ་སྐད། །སྡེར་ཆགས་ཀུན་ཟིལ་གྱིས་གནོན་ནོ་སྐད། །
གཡུ་རལ་དེ་དགྲ་ལ་ངོམ་མོ་སྐད། །གཏུམ་པོ་ཀུན་གསོན་ཟས་བྱེད་དོ་སྐད། །སེང་
ཕྲུག་ང་རྩལ་གསུམ་མ་རྫོགས་ཀྱང་། །ཕ་སེང་ཆེན་ཁྱེད་ལ་ལྟ་ཞིང་རྒྱུག །བདེ་
ཆེན་གྱི་གངས་རིའི་ངོས་ཡངས་སུ། །ལྷན་ཅིག་ཏུ་རྩེན་པའི་རྟེན་འབྲེལ་ཞིག །ཕ་
སེང་ཆེན་ཁྱེད་ཀྱི་དྲིན་ལ་རེ། །ཕ་ཀི་ཞིག་ཙནྡན་གྱི་ནགས་ཁྲོད་ན། །རྒྱ་སྟག་དེ་རྩལ་
གསུམ་རྫོགས་པ་ཚོ། །ནགས་ཙནྡན་གྱི་ཁྲོད་ན་ཡེ་རེ་རེ། །ནགས་ཁྲོད་དེ་རྩལ་
g7



གྱིས་གཅོད་དོ་སྐད། །གཅན་གཟན་ཀུན་ཟིལ་གྱིས་གནོན་ནོ་སྐད། །འཛུམ་དྲུག་དེ་
དགྲ་ལ་ངོམ་མོ་སྐད། །མི་ཤ་དེ་རློན་ཟས་བྱེད་དོ་སྐད། །སྟག་ཕྲུག་ང་རྩལ་གསུམ་
མ་རྫོགས་ཀྱང་། །ཕ་རྒྱ་སྟག་ཁྱེད་ལ་ལྟ་ཞིང་རྒྱུག །སྟོབས་བཅུ་ཡི་ཙནྡན་ནགས་
ཁྲོད་དུ། །ལྷན་ཅིག་ཏུ་སྤྱོད་པའི་རྟེན་འབྲེལ་ཞིག །ཕ་རྒྱ་སྟག་ཁྱེད་ཀྱི་དྲིན་ལ་
རེ། །མ་ཀི་ཞིག་གཙང་ཆེན་གྱི་ཆུ་གཞུང་ན། །ཉ་ཆེན་དེ་རྩལ་གསུམ་རྫོགས་པ་
ཚོ། །དམའ་གཙང་ཆེན་གྱི་གཞུང་ན་ཡེ་རེ་རེ། །རྦ་ཀློང་དེ་རྩལ་གྱིས་གཅོད་དོ་
སྐད། །ཆུ་གནས་ཀུན་ཟིལ་གྱིས་གནོན་ནོ་སྐད། གསེར་མིག་དེ་དགྲ་ལ་ངོམ་མོ་
སྐད། །ཛམྦུ་ཡི་འབྲས་བུ་ཟའོ་སྐད། །ཉ་ཕྲུག་ང་རྩལ་གསུམ་མ་རྫོགས་ཀྱང་། །
ཕ་ཉ་ཆེན་ཁྱེད་ལ་ལྟ་ཞིང་རྒྱུག །ཆོས་སྐུ་ཡི་རྒྱ་མཚོའི་ཀློང་ཡངས་སུ། །ལྷན་ཅིག་
ཏུ་རོལ་བའི་རྟེན་འབྲེལ་ཞིག །ཕ་ཉ་ཆེན་ཁྱེད་ཀྱི་དྲིན་ལ་རེ། །འདི་ན་ཞིག་མདོ་
ཁམས་ཤར་ཕྱོགས་ཀྱི། །རྗེ་བླ་མ་སྤངས་རྟོགས་རྫོགས་པ་ཚོ། །ཀོང་དབུས་ཀྱི་
ཕྱོགས་སུ་ཡེ་རེ་རེ། །ཡང་གསང་གི་གནས་སྒོ་འབྱེད་དོ་སྐད། །ཀླ་ཀློ་ཀུན་ཟིལ་
གྱིས་གནོན་ནོ་སྐད། །མཐུ་སྟོབས་དེ་བདུད་ལ་ངོམ་མོ་སྐད། །བདེ་ཆེན་དེ་ཟས་སུ་
ཟའོ་སྐད། །སྐལ་ལྡན་ཀུན་ལམ་སྣ་འདྲེན་ནོ་སྐད། །སློབ་བུ་ང་ཉམས་རྩལ་མ་
རྫོགས་ཀྱང་། །ཕ་རྗེ་བཙུན་ཁྱེད་ལ་ལྟ་ཞིང་རྒྱུག །ཡང་གསང་གི་འཆི་མེད་གནས་
ཕྱོགས་སུ། །ལྷན་ཅིག་ཏུ་སྤྱོད་པའི་རྟེན་འབྲེལ་ཞིག །ཕ་རྗེ་བཙུན་ཁྱེད་ཀྱི་དྲིན་ལ་
88



རེ། །ཅེས་སོ།། ༈ །ལོ་དེའི་དགུན་ལྷ་ལྡན་དུ་རིན་པོ་ཆེ་མཇལ་ཞིང་གསེར་ཞོ་གཉིས་སོགས་ཕུལ་ཏེ་འདི་
ཕྱིའི་སློབ་སྟོན་སྤྱི་དང་ཁྱད་པར་དུ་གནས་སྐབས་བྱ་སྤྱོད་ཀྱི་ལུང་བསྟན་དང་། མཐར་ཐུག་ཆོས་ཀྱི་གནད་འགག་སྟོན་
པར་ཞུ་བའི་གླུ་འདི་ཕུལ་ལོ།། ཨ་ཧོ། གནས་ལྷ་ལྡན་སྤྲུལ་པའི་ཞིང་ཁམས་སུ། །མགོན་
དྲན་པས་གདུང་སེལ་རྡོ་རྗེ་འཆང་། །ཕ་འདྲེན་མཆོག་རྒྱལ་པོ་སྤྲུལ་པའི་སྐུ། །
མཚན་ཆོས་ཀྱི་བློ་གྲོས་དཔལ་བཟང་པོ། །སྐུ་ཞུ་བདེའི་ལང་ཚོ་གཟི་འོད་འབར། །
གསུང་སྟོང་ཉིད་རྡོ་རྗེའི་ཆོས་སྒྲ་སྒྲོགས། །ཐུགས་ཏིང་འཛིན་འཇུག་ལྡང་བསམ་མི་
ཁྱབ། །འཁོར་མི་དང་མི་མིན་སྤྲིན་ལྟར་འདུ། །ངའི་བླ་མ་བྱས་ན་རིན་པོ་ཆེ། །ཡི་
དམ་བྱས་ན་རིན་པོ་ཆེ། །མཁའ་འགྲོའི་དབང་ཕྱུག་རིན་པོ་ཆེ། །ཆོས་སྲུང་གཙོ་བོ་
རིན་པོ་ཆེ། །ད་གོང་དཔོན་པོ་རིན་པོ་ཆེ། །ཕྱི་མའི་བླ་མ་རིན་པོ་ཆེ། །ཚེ་འདི་དང་
ཕྱི་མ་བར་དོ་གསུམ། །ལས་སྐྱིད་སྡུག་ལེགས་ཉེས་ཅི་བྱུང་ཡང་། །བློ་ཐེ་ཚོམ་མེད་
པ་ཧྲིལ་ལེར་གཏོད། །དུས་རྒྱུན་ཆད་མེད་པར་བྱིན་གྱིས་རློབས། །རྗེའི་སྐུ་ཡི་བྱིན་
རླབས་ལུས་ལ་ཞུགས། །ལུས་སྤྲུལ་སྐུར་འཆར་བར་བྱིན་གྱིས་རློབས། །རྗེའི་
གསུང་གི་བྱིན་རླབས་ངག་ལ་ཞུགས། །ངག་ལོངས་སྐུར་འཆར་བར་བྱིན་གྱིས་
རློབས། །རྗེའི་ཐུགས་ཀྱི་བྱིན་རླབས་སེམས་ལ་ཞུགས། །སེམས་ཆོས་སྐུར་འཆར་
བར་བྱིན་གྱིས་རློབས། །རྗེ་ཡིད་བཞིན་ནོར་བུའི་སྐུ་དྲིན་གྱིས། །གནས་སྐབས་ཀྱི་
བྱ་བའི་བླང་དོར་ལ། །སློབ་སྟོན་དང་ལུང་བསྟན་བསྩལ་དུ་གསོལ། །མཐར་ཐུག་
89



གི་ཆོས་ཀྱི་གནད་འགག་གི །ཐེ་ཚོམ་དང་དོགས་པ་བསལ་དུ་གསོལ། །ཞེས་ཞུས་
པའི་ལན་དུ། འཇམ་དབྱངས་བླ་མར་མོས་ལྡན་པ། །བློ་གྲོས་རབ་ཏུ་གསལ་བ་
ནས། །དྲིས་པའི་དྲི་ལན་འདི་ལྟ་སྟེ། །འཆི་མེད་པདྨ་བཀོད་པ་ཡི། །ཕྱི་ཡི་སྦས་
ལུང་འགའ་ཞིག་ལས། །ཡང་གསང་གནས་སྒོ་རེ་ཞིག་ལ། །མི་འབྱེད་སྙམ་ཡང་
ངེས་པ་ཅི། །ཁྱེད་ཅག་ད་སྐབས་སྤྲོ་ཀོང་སོགས། །གང་བདེ་གང་སྐྱིད་དག་ཏུ་
སྡོད། །སྤྱོད་འཇུག་ལ་སོགས་དམ་པའི་ཆོས། །འཆད་འོས་རྣམས་ལ་འཆད་པ་
སོགས། །རང་གཞན་དོན་གཉིས་སྒྲུབ་ལ་བརྩོན། །ཞེས་སོགས་རྡོ་རྗེའི་གསུང་གི་དབུགས་
དབྱུང་རྒྱས་པར་བསྩལ།། ༈ །དེ་སྐབས་ཕ་ཡུལ་ནས་མར་འོང་དགོས་ཚུལ་གྱི་ཡི་གེ་རིམ་པར་འབྱོར་བའི་ལན་
དུ། ཨ་ཧོ། སྔོན་ཆད་དོན་མེད་འཁོར་བའི་ལས་ལ་ཡེངས། །ད་ནི་མི་ཚེ་ལྷག་མ་ཅི་
ཡོད་ཀུན། །གནས་མཆོག་པདྨ་བཀོད་དང་ཙ་རི་ཏྲ། །སྦས་ཡུལ་འབྲས་མོ་ལྗོངས་
དང་མཁན་པ་ལྗོངས། །ངེས་མེད་གྲོང་དང་བས་མཐའ་ནགས་ཁྲོད་དུ། །བཟའ་
གཏད་མེད་པར་སྨྱོན་པ་བཞིན་དུ་རྒྱུ། །རྩེ་གཅིག་སྙིང་པོའི་སྒྲུབ་ལ་མི་བརྩོན་རེ། །
ཞེས་སོགས་ཀྱི་ཡིག་ལན་ཁོ་ན་བསྐུར་ནས་འགྲོ་བའི་གྲབས་ཙམ་ཡང་མ་བྱས་སོ།། ༈ །ཇོ་བོའི་མདུན་མཎྜལ་
ཕྱག་མཆོད་སོགས་ཅི་ནུས་བྱས་ཏེ། སྨོན་ལམ་གྱི་གཙོ་བོར་གསུང་ངག་རིན་པོ་ཆེའི་བསྟན་པ་འཛིན་ནུས་པ་
དང་། རིན་པོ་ཆེའི་ཐུགས་དགོངས་རྫོགས་པར་བྱེད་ནུས་པར་ཤོག་ཅེས་པ་ཁོ་ན་བཏབ་ཅིང་། གདུང་བའི་དབྱངས་
ཀྱིས་གསོལ་འདེབས་འདིའང་བྱས་སོ།། ཨ་ཧོ། ཆོས་སྐུ་སྐྱེ་མེད་ནམ་མཁའི་བུ་མོ་ཡི་ལྟོ་
བར། །ལོངས་སྐུ་འགག་མེད་ཆུ་འཛིན་དཀར་དམར་གྱི་སྦྱོར་བས། །སྤྲུལ་སྐུ་
90



འགག་མེད་སྦྲང་ཆར་གཞོན་ནུ་ཡི་རོལ་གར། །ལྷ་གཅིག་ཇོ་བོ་ཡིད་བཞིན་ནོར་བུ་
ཁྱེད་མཁྱེན་ནོ། །སྐུ་གསུམ་དབྱེར་མེད་སྟོན་མཆོག་ཤཱཀྱ་ཡི་སེང་གེའི། །རྣམ་
མཁྱེན་ཡེ་ཤེས་མཆོག་གི་སྒྱུ་འཕྲུལ་གྱི་རང་གཟུགས། །ལྷར་བཅས་འགྲོ་བའི་དཔལ་
མགོན་མངོན་སུམ་དུ་ཤར་བ། །མཉམ་མེད་ཇོ་བོ་ཡིད་བཞིན་ནོར་བུ་ཡི་མཚན་
དཔེ། །མངོན་སུམ་མིག་གི་དབང་པོའི་བདུད་རྩི་རུ་གྱུར་ཏེ། །བསགས་སྦྱངས་
མཎྜལ་མཆོད་པའི་བྱ་བ་ལ་རེམས་པས། །དལ་འབྱོར་ལན་གཅིག་ཐོབ་པ་དོན་ལྡན་དུ་
གྱུར་སོང་། །གང་ཞབས་དམའ་བའི་ཞབས་སེན་ནོར་བུ་ཡི་ཉེ་དྲུང་། །དད་གསུམ་
བསེར་བུས་བསྐུལ་བའི་ལྗོན་བཟང་གི་ཕུང་པོ། །ཕྱག་འཚལ་ཡལ་འདབ་གསར་པ་
ལང་ལོང་དུ་གཡོ་ཞིང་། །སེར་སྣའི་འདམ་གྱིས་མ་གོས་ཏིང་འཛིན་གྱི་ཡིད་
མཁར། །བཀོད་ལེགས་མཆོད་སྤྲིན་མེ་ཏོག་འཛུམ་རླབས་དེ་བཞད་པར། སྡིག་
ལྟུང་དྲི་མའི་འབགས་བཙོག་རྩ་བ་ནས་སྦྱོང་བའི། །སྟོབས་བཞི་བདུད་རྩིའི་གྲུ་ཆར་
སིམ་སིམ་དུ་འབེབས་ཤིང་། །བསམ་ནག་ཕྲག་དོག་གདུག་པའི་ཚ་གདུང་ལས་སྐྱོབ་
པའི། །ཡི་རངས་སྤྲིན་དཀར་ཕུང་པོ་ལང་ལོང་དུ་གཡོ་བར། །རབ་གུས་བ་སྤུའི་
གཤོག་ཡངས་ལིང་ལིང་དུ་བསྐྱོད་དེ། །སྐུལ་ཚིག་ཁུ་བྱུག་མགྲིན་རོལ་ལྷང་ལྷང་དུ་
བསྒྲགས་པས། །ལྷག་བསམ་སྦྲང་རྩི་གསར་པའི་བཏུང་བ་ཡིས་མྱོས་པའི། །
བཞུགས་གསོལ་བུང་བའི་གླུ་དབྱངས་དར་དིར་དུ་སྒྱུར་བཞིན། །འཁོར་གསུམ་རྣམ་
91



པར་དཀར་བའི་ནོར་འཛིན་གྱི་ཞིང་སར། །བསྔོ་སྨོན་དབྱར་གྱི་དཔལ་མོའི་དགའ་
སྟོན་ལ་སྤྱོད་དོ། །ཨ་ཧོ། འགོག་བདེན་རྟོགས་པ་ཆོས་སྐུའི་དྭངས་མ་ཡི་མཁའ་
ལས། །ལམ་བདེན་ལུང་གི་འོད་ཟེར་བྱེ་བ་ཡི་རང་བཞིན། །དཔྱད་གསུམ་ཤིང་
རྟས་གདུལ་བྱའི་པད་ཚལ་ལ་འདྲེན་པའི། །བསྟན་པ་ཉིན་མོའི་སྣང་བ་ཡུན་རིང་དུ་
གནས་པའི། །ཇོ་བོ་ཡིད་བཞིན་ནོར་བུས་བྱིན་གྱིས་རང་རློབས་ཤིག །ཚུལ་ཁྲིམས་
མཛེས་མའི་མཚར་སྡུག་སྨན་ལྗོངས་ཀྱི་དོ་རར། །ཏིང་འཛིན་བཞིན་རས་ནམ་མཁའི་
མེ་ཏོག་གིས་གསོས་ཏེ། །ཤེས་རབ་རྩེ་དགའི་སྦྲང་རྩིའི་ཟིལ་མངར་དེ་སྐྱོང་བའི། །
བསྟན་རྩ་དགེ་འདུན་བུང་བ་གཞོན་ནུའི་སྡེ་རྒྱས་པར། །ཇོ་བོ་ཡིད་བཞིན་ནོར་བུས་
བྱིན་གྱིས་རང་རློབས་ཤིག །རྣམ་དག་ཚུལ་ཁྲིམས་གསེར་གྱི་ས་གཞི་ཡི་དབུས་
སུ། །རྣམ་མང་ཐོས་པའི་ཆུ་གཏེར་བསྲུབས་པ་ལས་ཐོན་པའི། །རྣམ་གྲོལ་ཏིང་
འཛིན་རིན་ཆེན་བྱེ་བ་ཡི་རང་བཞིན། །བསྟན་འཛིན་རི་རྒྱལ་ཞབས་པད་ཡུན་རིང་དུ་
བརྟན་པར། །ཇོ་བོ་ཡིད་བཞིན་ནོར་བུས་བྱིན་གྱིས་རང་རློབས་ཤིག །དད་པ་རྒྱ་
མཚོའི་འཇིངས་ལ་གནས་མལ་རང་བཅས་ནས། །གཏོང་བ་ཆུ་ཀླུང་བྱེ་བ་བསམ་
ཡས་སུ་སྤྲོས་ཏེ། །བསྟན་པ་འཛིན་མའི་སྐྱེད་ཚལ་གོང་འཕེལ་དུ་གཏོང་བའི། །
བསྟན་པའི་སྦྱིན་བདག་ཀླུ་དབང་དཔལ་འབྱོར་དང་ལྡན་པར། །ཇོ་བོ་ཡིད་བཞིན་ནོར་
བུས་བྱིན་གྱིས་རང་རློབས་ཤིག །མཐུ་སྟོབས་རྡོ་རྗེའི་མཚོན་རྣོན་འབར་བ་ཡི་དཔུང་
92



གིས། །ནག་ཕྱོགས་ཀླ་ཀློ་ལྷ་མིན་ཕྱེ་མ་རུ་བཅོམ་སྟེ། །དཀར་ཕྱོགས་རྒྱལ་བསྟན་
ལྷ་གནས་སྲོག་བཞིན་དུ་སྐྱོང་བའི། །བསྟན་སྲུང་ལྷ་དབང་དབུ་འཕང་དགུང་སྔོན་
དང་མཉམ་པར། །ཇོ་བོ་ཡིད་བཞིན་ནོར་བུས་བྱིན་གྱིས་རང་རློབས་ཤིག །བསམ་
ནག་དུག་གི་ཁ་རླངས་ཕྱོགས་བཅུ་རུ་འཐུལ་ཞིང་། །སྦྱོར་ནག་ལྷ་མིན་གདུག་པའི་
མཆེ་སྡེར་ཀུན་བགྲད་དེ། །བསྟན་པ་ཉིན་མོའི་སྣང་བ་གློ་བུར་དུ་བཅོམ་པའི། །
བསྟན་དགྲ་སྒྲ་གཅན་གདུག་པའི་འཚེ་བ་དང་བྲལ་བར། །ཇོ་བོ་ཡིད་བཞིན་ནོར་བུས་
བྱིན་གྱིས་རང་རློབས་ཤིག །སྐྱབས་གསུམ་གསེར་གྱི་ས་གཞི་བརྟན་པོ་ཡི་དབུས་
སུ། །ངེས་འབྱུང་ཐར་པའི་ས་བོན་གྲུང་པོ་རུ་བཏབ་པར། །བྱང་སེམས་ལྗང་བུ་
ཕྱིན་དྲུག་དྲོད་གཤེར་གྱིས་བསྐྱེད་དེ། །གསང་གསུམ་མི་ཟད་རྒྱན་འཁོར་འབྲས་བུ་
ཡིས་སྒེག་པར། །ཇོ་བོ་ཡིད་བཞིན་ནོར་བུས་བྱིན་གྱིས་རང་རློབས་ཤིག །སྨིན་བྱེད་
དབང་གི་རྒྱལ་རིགས་མཐོན་པོ་རུ་སྐྱེས་ཏེ། །དམ་ཚིག་རྡོ་རྗེའི་རྫོང་ཆེན་དཔའ་བ་ཡི་
དབུས་སུ། །མཐར་ལྟའི་བདུད་ཚོགས་གཞོམ་པའི་ལྟ་བ་ཡི་དམག་དཔོན། །རིམ་
གཉིས་རྣལ་འབྱོར་ཟབ་མོའི་མཛེས་མ་ཡི་སྐྱོ་གྲོགས། །ཚད་མ་སྙན་བརྒྱུད་བཞི་ལྡན་
ཡིད་བཞིན་གྱི་ནོར་བུ། །རྟེན་འབྲེལ་གནད་ལ་མཁས་པའི་ཤེས་གསལ་གྱི་བློན་
པོ། །འདུས་གསུམ་འཕྲང་ལས་སྒྲོལ་བའི་སྤྱོད་པ་ཡི་གླང་པོ། །གྲུབ་མཐའི་གླིང་
བཞི་བསྐོར་བའི་ས་ལམ་གྱི་རྟ་མཆོག །བདེ་སྟོང་རྒྱུན་ཆད་མེད་པའི་ཏིང་ངེ་འཛིན་གྱི་
93



འཁོར་ལོ། །རང་བྱུང་ཡེ་ཤེས་ཆེན་པོའི་བུ་སྟོང་དང་བཅས་ཏེ། །ཀུན་མཁྱེན་ཡེ་
ཤེས་མཆོག་གི་རྒྱལ་ས་ལ་འཛེག་ནས། །མ་རྒན་འགྲོ་བ་འདྲེན་པའི་སྙིང་སྟོབས་ལ་
འཁྱོལ་བར། །ཇོ་བོ་ཡིད་བཞིན་ནོར་བུས་བྱིན་གྱིས་རང་རློབས་ཤིག །ཅེས་པའང་ས་ཁྱི་
ཟླ་བ་དང་པོའི་ཚེས་བཅོ་ལྔ་ལ་ལྷ་ལྡན་ཇོ་བོ་ཡིད་བཞིན་ནོར་བུའི་མདུན་གསོལ་བ་བཏབ་པའོ།། ༈ །རྒྱ་གར་དུ་
རིན་པོ་ཆེའང་སྐུ་གཤེགས་ཟེར་བའི་གཏམ་ངན་ཐོས་པ་སོགས་གང་ས་ཅི་ཐད་ནས་ཞེ་སྐྱོ་བ་ཁོ་ན་བྱུང་བའི་ཚེ་སྐྱོ་གླུ་
འདི་བླངས་སོ།། ཀྱེ་མ་ཀྱེ་ཧུད་ཁམས་གསུམ་འཁོར་བའི་འགྲོ། །བཟོད་མེད་དུ༔ ཁ་
དྲག་པོས་མནར་པ་འདི། །སྔོན་ཆད་མཐོང་ཐོས་ངེས་ཤེས་གཏན་ནས་མེད། །ད་
ལན་རང་ཐོག་མངོན་སུམ་མྱོང་བ་འདིས། །བཟོད་གླགས་མེད་པའི་མཆི་མ་གཏིང་
ནས་ཤོར། །རྒྱལ་རྣམས་ཐུགས་རྗེས་བདག་ལ་གཟིགས་སུ་གསོལ། །ཕན་བདེའི་
འབྱུང་གནས་ཐུབ་བསྟན་རིན་པོ་ཆེ། །རླུང་གསེབ་གནས་པའི་མར་མེ་ཇི་བཞིན་
དུ། །ཡུན་རིང་མི་གནས་རྟགས་ངན་འདི་མཐོང་ཚེ། །སྐྱོ་བའི་སྙིང་རླུང་གཏིང་ནས་
ལྡངས་པར་གྱུར། །ཐོག་མེད་བརྩེ་བས་བསྐྱངས་པའི་མ་རྒན་རྣམས། །འཁོར་བའི་
གཅོང་ནད་དྲག་པོས་གཟིར་བའི་ཐོག །སྙིགས་མའི་དུ ཁས་མནར་བ་འདི་མཐོ་
ཚེ། །བཟོད་མེད་སྙིང་རྗེའི་མཆི་མ་ལྷུང་བར་འགྱུར། །ཁྱད་པར་སྙིང་ལྟར་གཅེས་
པའི་གཅུང་པོ་དེ། །དབང་མེད་གཞན་གྱི་ཡུལ་དུ་སྤྲུགས་པ་ལ། །བསམས་བཞིན་
མིག་ནས་མཆི་མ་ཡང་ཡང་བབས། །འདི་ལ་ཕྱོགས་བཅུའི་སངས་རྒྱས་མ་
གཏོགས་པ། སྐྱབས་གནས་རེ་ས་གཞན་དུ་མ་མཆིས་པས། །དེ་བཞིན་གཤེགས་
9,



རྣམས་དེ་ཡི་གཉེན་མཛོད་ལ། །མྱུར་དུ་ངོས་འཕྲད་འབྱུང་བ་མཛད་དུ་གསོལ། །ཀྱི་
ཧུད་འདི་ཕྱི་ཚེ་རབས་གཏན་གྱི་སྐྱབས། །དྲིན་ཆེན་བླ་མ་རྫོགས་པའི་སངས་རྒྱས་
དེ། །མི་མངོན་དབྱིངས་སུ་གཤེགས་ཞེས་འདི་བདེན་ན། །ཀྱེ་མ་ད་ནི་སྐྱབས་
གནས་སུ་ལ་རེ། །ཀྱེ་མ་ཀྱི་ཧུད་ཀྱེ་མ་ཀྱི་ཧུད་ཨང་། །དཔལ་མགོན་བླ་མ་རྣམས་
ནི་ཞི་བར་གཤེགས། །བསྟན་པའི་ཉི་མ་རིང་དུ་མི་གནས་མཐོང་། །འགྲོ་བའི་བདེ་
སྐྱིད་ཟད་ནས་སྡུག་ལ་ཐུག །འདི་ལ་དྲིན་ཆེན་བླ་མ་རྡོ་རྗེ་འཆང་། །རིགས་དང་
དཀྱིལ་འཁོར་ཀུན་གྱི་ཁྱབ་བདག་པོ། །ཁྱེད་ལས་སྐྱབས་གནས་རེ་ས་གཞན་མེད་
པས། །ཁྱེད་ཀྱང་ཞི་བར་གཤེགས་པའི་ཚུལ་བསྟན་ནས། །བསྟན་དང་འགྲོ་འདི་
ཡལ་བར་དོར་གྱུར་ན། །ཀྱེ་མ་ད་ནི་སུ་ཞིག་སྐྱབས་གནས་འགྱུར། །ཀྱི་ཧུད་
འཇིགས་རུང་འཁོར་བའི་རྒྱ་མཚོ་ཆེ། །ངན་འགྲོ་གདུག་པའི་རྦ་རླབས་གཡོ་བ་
ཅན། །ལས་ཀྱི་རླུང་དམར་དྲག་པོས་བདས་པ་ལ། །ཉོན་མོངས་སྨིན་པོའི་ཚོགས་
ཀྱིས་བཙེས་གྱུར་པའི། །མི་བཟོད་སྡུག་བསྔལ་གྱིས་མནར་འགྲོ་བ་འདི། །ཡལ་
བར་དོར་ནས་མགོན་ཁྱོད་ཞིར་གཟིམས་ན། །སྔོན་གྱི་ཐུགས་བསྐྱེད་ཡལ་བར་མི་
འགྱུར་རམ། །ཀྱི་ཧུད་སྙིགས་མའི་འགྱུར་བ་འདི་འདྲ་ལ། །འཇིགས་ནས་མགོན་
ཁྱེད་ཞི་བར་གཟིམས་གྱུར་ན། །གྲངས་མེད་བསྐལ་པར་འགྲོ་དོན་གོ་བགོས་ཏེ། །
སྟོབས་བཅུ་མངའ་བ་དོན་མེད་མ་ལགས་སམ། །ཀྱེ་མ་ཀྱི་ཧུད་ཀྱེ་མ་ཀྱི་ཧུད་
95



ཨང་། །རྗེ་བཙུན་བླ་མ་དག་པའི་ཞིང་དུ་གཤེགས། །སྐལ་ལྡན་བདག་ནི་འཁོར་
བའི་གནས་འདིར་ལུས། །ཉམ་ཐག་བྱིས་པས་ཕ་མ་འབོད་པ་བཞིན། །མཆི་མའི་
རྒྱུན་དང་དུ་བའི་སྨྲེ་སྔགས་བཅས། །གདུང་བའི་ང་རོས་འོ་དོད་བོས་གྱུར་ཀྱང་། །
མགོན་ཁྱེད་དགྱེས་པའི་ཞལ་བཟང་མི་སྟོན་ན། །བླུན་རྨོངས་བདག་གི་སྙིང་འདི་
གས་ལ་ཐུག །ཉིན་དྲན་མཚན་དྲན་རྗེ་བཙུན་བླ་མ་དྲན། །བདེ་དང་སྐྱིད་ན་རྗེ་བཙུན་
བླ་མ་དྲན། །སྡུག་དང་དབུལ་ན་རྗེ་བཙུན་བླ་མ་དྲན། །མཐོ་དང་འབྱོར་ན་རྗེ་བཙུན་
བླ་མ་དྲན། །དམའ་དང་རྒུད་ན་རྗེ་བཙུན་བླ་མ་དྲན། །ན་ཚ་འཇིགས་སྐྲག་འཁྲུལ་
སྣང་སྡུག་བསྔལ་དང་། །ཐ་ན་རྨི་ལམ་ཡུལ་དུའང་འཇིགས་སྐྲག་ཚེ། །མགོན་
སྐྱབས་དཔུང་གཉེན་རྗེ་བཙུན་བླ་མ་དྲན། །འདོད་ཡོན་དགའ་བདེ་ཞིམ་དགུ་མཛེས་
བཅུ་དང་། །ཐ་ན་རྨི་ལམ་ཡུལ་དུ་ཡིད་འོང་དངོས། །བསྙེན་བཀུར་མཆོད་ཡུལ་
དཔལ་མགོན་བླ་མ་དྲན། །བླ་མ་དྲན་པས་སྙིང་གིས་མ་བཟོད་ནས། །གདུང་བའི་
ང་རོས་འོ་དོད་བོས་པ་འདི། །མགོན་ཁྱེད་ཞིང་ཁམས་གང་དུ་བཞུགས་གྱུར་
ཀྱང་། །མི་ལས་འདས་པའི་སྙན་གྱིས་གསན་ལགས་པས། །དངོས་ཉམས་རྨི་
ལམ་ཉམས་ཀྱི་སྣང་ཆ་ལ། །ཞལ་བསྟན་གསུང་གིས་དབུགས་དབྱུང་སྩལ་དུ་
གསོལ། །ཀྱེ་མ་ཀྱི་ཧུད་ཀྱེ་མ་ཀྱི་ཧུད་ཨང་། །བདེ་ཆེན་ཞུ་བདེའི་གཟི་བྱིན་ཆེར་
འབར་ཞིང་། །མཐོང་བས་ཐ་མལ་སྣང་བ་གཏན་འགག་པའི། །རྡོ་རྗེའི་སྐུ་ཡི་
96



བཀོད་པ་དྲན་ནས་བྱུང་། །གྲག་སྟོང་སྐྱེ་མེད་ཆོས་ཀྱི་རང་སྒྲ་ཅན། །ཐོས་པས་ངན་
འགྲོའི་སྒོ་འཕར་གཅོད་བྱེད་པའི། །རྡོ་རྗེའི་གསུང་གི་གདངས་དེ་ཡང་དྲན་བྱུང་། །
ཇི་ལྟ་ཇི་སྙེད་མཁྱེན་པའི་ཡེ་ཤེས་ཅན། །དྲན་པས་ཐ་མལ་སྣང་བ་འགོག་བྱེད་
པའི། །རྡོ་རྗེའི་ཐུགས་ཀྱི་ཡེ་ཤེས་སྙིང་ནས་དྲན། །ཇི་ལྟར་བརྟགས་ཀྱང་སྐྱོན་ཟད་
ཡོན་ཏན་ཅན། །དྲན་པས་དད་པའི་མཆི་མ་གཡོ་བྱེད་པའི། །རྡོ་རྗེའི་ཡོན་ཏན་སྙིང་
ནས་དྲན་པར་གྱུར། །ཇི་ལྟར་སྤྱད་པ་རྣམ་དཀར་སྤྱོད་པ་ཅན། །རྗེས་སུ་སློབ་ཚད་
གཏན་བདེ་ལ་སྦྱོར་བའི། །རྡོ་རྗེའི་ཕྲིན་ལས་ཅན་དེ་དྲན་ནས་བྱུང་། །གདོད་ནས་
དག་པའི་དཀྱིལ་འཁོར་རྣམ་པ་བཞི། །ཡེ་ཤེས་སྐུ་བཞིའི་ངོ་བོར་བྱིན་བརླབས་
ཤིང༌། །ཅིར་སྣང་ཐམས་ཅད་ཆོས་སྐུའི་ཞིང་ཁམས་སུ། །རང་ངོ་སྤྲད་པའི་བཀའ་
དྲིན་འདི་བསམས་ཚེ། །བཟོད་གླགས་མེད་པའི་མོས་གུས་མེ་ལྟར་འབར། ལུས་
ཀྱི་བ་སྤུ་ལྡང་ཞིང་མཆི་མ་གཡོ། །ངག་གི་ཅ་ཅོའི་གདུང་དབྱངས་དབང་མེད་
ཤོར། །མོས་གུས་ཤེས་པ་གཏད་མེད་ཟ་ཟི་འུར། །འདི་འདྲ་མགོན་ཁྱེད་ཞིང་
ཁམས་གར་བཞུགས་ཀྱང་། །སྒྲིབ་མེད་ཡེ་ཤེས་སྤྱན་གྱིས་གཟིགས་ལགས་
པས། །མོས་ལྡན་བུ་ལ་བྱིན་གྱིས་བརླབ་ཏུ་གསོལ། །འཁོར་བའི་མུན་ཁང་ཆགས་
སྡང་ཚང་ཚིང་ཅན། །ངན་འགྲོ་གདུག་པའི་གཡང་གིས་ཁེངས་པ་འདི། །ཡེ་ཤེས་
འོད་རྡུལ་ལྟུང་བས་དེ་མ་ཐག །གཏན་བདེའི་སྣང་བའི་དཔལ་ལ་སྦྱོར་བྱེད་པའི། ། །
97



རྗེ་བཙུན་ཉིན་བྱེད་དབང་པོ་གང་དུ་གཤེགས། །ཐུགས་རྗེའི་ཚ་ཟེར་ཅན་དེ་གང་དུ་
གཤེགས། །ཐར་པའི་དམིག་བུ་རྗེ་བཙུན་གང་དུ་གཤེགས། །སྤངས་རྟོགས་དཀྱིལ་
འཁོར་ཅན་དེ་གང་དུ་གཤེགས། །བྱིན་རླབས་འོད་ཕུང་ཅན་དེ་གང་དུ་གཤེགས། །
སྨིན་བྱེད་དབང་བསྐུར་བུམ་བཟང་གང་དུ་གཤེགས། །གྲོལ་བྱེད་གདམས་ངག་དེད་
དཔོན་གང་དུ་གཤེགས། །དུས་གསུམ་སངས་རྒྱས་ངོ་བོ་གང་དུ་གཤེགས། །
བསྟན་འགྲོའི་དཔལ་མགོན་དམ་པ་གང་དུ་གཤེགས། །ཀྱི་ཧུད་མགོན་ཁྱེད་ཞི་བར་
གཟིམས་བདེན་ན། །འགྲོ་བའི་མིག་རྣམས་དུས་གཅིག་ལྡོངས་གྱུར་ཅིང་། །མི་
རེའི་ཁོག་ནས་སྙིང་རེ་བཏོན་པ་དང༌། །བསྟན་པའི་ཉི་མ་ཅིག་ཅར་སྒྲིབ་པར་
གྱུར། །ཁྱད་པར་བདག་གི་སྙིང་འདི་ཐོན་ནམ་སྙམ། །གདུང་བའི་ངུ་འབོད་བུ་ཆུང་
ཕ་མ་བཞིན། །ཡིད་སྐྱོའི་རིག་པ་སྨྱོན་པའི་ཤེས་པ་བཞིན། །གཏད་མེད་སྒྱུ་ལུས་
བལ་འདབ་བཞིན་དུ་འདར། །འགྲོ་ན་འདུག་སྙམ་འདུག་ན་འགྲོ་སྙིང་འདོད། །ཉལ་
ན་ལྡང་འདོད་ལྡངས་ན་ཉལ་སྙིང་འདོད། །འདི་འདྲའི་སྙིང་རླུང་ལས་ཀྱིས་བསྐྱེད་པ་
ལ། །གསོ་བའི་ཐབས་གཞན་སྲིད་འདིར་མ་རྙེད་པས། །མགོན་ཁྱེད་བཞུགས་པའི་
ཞིང་ཁམས་བདེ་བ་ཅན། །མྱུར་དུ་དྲོངས་ཤིག་རྗེ་བཙུན་བླ་མ་ཀྱེ། །སྔོན་གྱི་རྒྱལ་
དང་འཕགས་པའི་ཚོགས་རྣམས་ཀྱིས། །སྙིགས་མའི་འགྲོ་རྣམས་སྐྱོབ་པར་ཞལ་
བཞེས་བཞིན། །མགོན་ཁྱེད་འགྲོ་དོན་སྙིང་རྗེའི་གོ་བགོས་ཏེ། །སྙིགས་མའི་དུས་
98



འདིར་རྒྱལ་བའི་མཛད་པ་བསྐྱངས། །འདི་འདྲ་ངོ་མཚར་བས་ཀྱང་ངོ་མཚར་ན། །
ད་དུས་འགྲོ་འདི་ཡལ་བར་དོར་ནས་ཁྱེད། །ཞི་བར་གཟིམས་པའི་ཚུལ་འདི་ཅིའི་ཐ་
ཚིག །གང་སྐུ་མཐོང་དང་གང་གསུང་ཐོས་པ་དང༌། །གང་ཐུགས་ངང་དུ་མཉམ་
བཞག་སྨོས་ཅི་འཚལ། །གང་ཞིག་འཇམ་དབྱངས་ཆོས་ཀྱི་བློ་གྲོས་ཞེས། །གང་
གི་མཚན་ཙམ་ཐོས་པའང་དོན་ལྡན་པའི། །རྗེ་བཙུན་བླ་མ་དྲན་ནས་བཟོད་གླགས་
མེད། །ཀྱི་ཧུད་འཇིགས་རུང་འཁོར་བའི་ཆུ་གཏེར་ཆེ། །ངན་འགྲོ་གདུག་པའི་རྦ་
རླབས་གཡོ་བ་ལས། །སྒྲོལ་བའི་དེད་དཔོན་ལན་གཅིག་རྙེད་པ་དེ། །རྨི་ལམ་ནོར་
རྙེད་བཞིན་དུ་དབྱིངས་སུ་ཡལ། །ཀྱེ་མ་ད་ནི་བདག་གིས་ཇི་ལྟར་བྱ། །ཐར་པའི་
དམིག་བུ་ས་ལམ་དེད་དཔོན་ཆེ། །འདི་ཕྱིའི་སྐྱབས་གནས་མགོན་ཁྱེད་ཞིར་གཟིམས་
ན། །སྐལ་དམན་བདག་ཅག་གསོན་པས་ཅི་ཞིག་བྱ། །ལུས་འདི་གཏུབ་ནས་མཆོད་
དམ་ཅི་བྱེད་ཨང་། །འོན་ཏེ་རྗེ་བཙུན་གང་གི་ཞལ་སྔ་ནས། །འཁོར་འདས་ཆོས་
ཀུན་རང་སེམས་ཆོ་འཕྲུལ་དང་
། །སེམས་ཉིད་གསལ་སྟོང་བླ་མ་སྐུ་གསུམ་དུ། །
རང་ངོ་སྤྲོད་པའི་ཚུལ་ལ་བསྒོམས་པ་ཡི། །ཉམས་སུ་མྱོང་བའི་རྟོགས་ཚད་མ་
མཆིས་ཀྱང་། །མོས་པའི་གོ་ཡུལ་རྡོ་ལ་རི་མོ་བཞིན། །མི་ལྡོག་ཡིད་ཆེས་སྙིང་
ནས་རྙེད་འདི་ཙམ། །ད་ལྟའི་དུས་ན་སྐྱོ་གྲོགས་གཅིག་པུར་གྱུར། །ཅིར་སྣང་བླ་
མའི་སྐུ་ཡི་དཀྱིལ་འཁོར་ཤར། །སྒྲ་རྣམས་གྲག་སྟོང་རྡོ་རྗེའི་སྔགས་སུ་ཤེས། །
99



དྲན་རྟོག་རིག་སྟོང་ཐུགས་ཀྱི་དཀྱིལ་འཁོར་རྟོགས། །སྣང་གྲག་རྟོག་ཚོགས་ལྷ་
སྔགས་ཆོས་ཀྱི་སྐུ། །ཡེ་ནས་རང་གསལ་བླ་མའི་དཀྱིལ་འཁོར་འདི། །གཤེགས་
བཞུགས་འདུ་འབྲལ་མེད་པར་རྒྱུན་དུ་མཇལ། །བདག་མདུན་དམ་ཡེ་མཆོག་དམན་
མ་དམིགས་པའི། །འཁོར་འདས་དབྱེར་མེད་རྟོགས་པའི་ཕྱག་གིས་བསྙེན། །
གཙང་སྨེ་གཉིས་འཛིན་རྟོག་པས་མ་བསླད་པའི། །སྣང་སྲིད་མ་བཅོས་ལྷུག་པའི་
མཆོད་པ་འབུལ། །དུག་ལྔ་ཡེ་ཤེས་ལྔ་རུ་ངོ་འཕྲོད་པའི། །སྤང་བླང་བསལ་བཞག་
བྲལ་བའི་ངང་དུ་བཤགས། །ཆོས་ཀུན་དབྱིངས་སུ་རོལ་པའི་བླ་མ་ལ། །མཛད་པ་
བཟང་ངན་མེད་པར་རྗེས་ཡི་རངས། །སྒྲ་རྣམས་གྲག་སྟོང་རྡོ་རྗེའི་ཆོས་སྒྲ་སྟེ། །
སྙན་དང་མི་སྙན་མེད་པའི་ཆོས་འཁོར་བསྐུལ། །སྣང་སྲིད་ཡེ་ནས་བླ་མའི་དཀྱིལ་
འཁོར་ལ། །གཤེགས་བཞུགས་མཚན་མ་བྲལ་བས་བཞུགས་སུ་གསོལ། །ཆོས་
ཅན་ཀུན་བཏགས་གློ་བུར་དགེ་བའི་ཚོགས། །ཆོས་ཉིད་ཡོངས་གྲུབ་གཉུག་མའི་
དབྱིངས་སུ་བསྔོ། །བླ་མའི་དགོངས་རྫོགས་ཐུགས་ཡིད་དབྱེར་མེད་བསྲེ། །བླ་
མའི་བསྙེན་བཀུར་སྒྲུབ་པའི་མཆོད་པ་འབུལ། །བླ་མའི་སྐུ་དྲིན་མོས་གུས་དད་པས་
གཞལ། །བླ་མའི་མཛད་ཕྲིན་བདག་གཞན་དབྱེར་མེད་སྐྱོང་། །རང་སེམས་བླ་མའི་
རང་ཞལ་རྒྱུན་དུ་མཇལ། །རང་རིག་ཆོས་སྐུའི་ངང་དུ་འདུ་འབྲལ་མེད། །རང་
གཞན་སྣང་བའི་བླ་མ་ཕྱི་ནས་ཤར། །རང་གྲོལ་རིག་པའི་བླ་མ་ནང་ནས་ཤར། །
100



རང་སྟོང་ཆོས་སྐུའི་བླ་མ་དབྱིངས་ནས་ཤར། །རང་གསལ་གཟུགས་སྐུའི་བླ་མ་ཅིར་
ཡང་ཤར། །རང་སྣང་ཕྱི་ནང་མེད་པ་བླ་མར་ཤར། །རང་བཞིན་གཉུག་མའི་བླ་མ་
ཨེ་མ་ཧོ། །ཞེས་སོགས་གདུང་དབྱངས་ཀྱི་སྨྲེ་འབོད་ཀྱང་བྱས་སོ།། ༈ །གཙང་ཕྱོགས་ལ་ཐོན་ཁར་
འབྲང་སྟོད་ལྕམ་མེ་ཏོག་སྒྲོལ་དཀར་ནས་ཞལ་གདམས་དགོས་ཞེས་ནན་ཏན་ཆེན་པོས་བསྐུལ་ངོར་འདི་སྨྲས་
སོ།། ཀྱེ་ཧོ་དུས་གསུམ་སངས་རྒྱས་ཐམས་ཅད་ཀྱི། །ཡེ་ཤེས་ཕུང་པོ་གཅིག་ཏུ་
འདུས་པའི་གཟུགས། །དྲིན་ཆེན་བླ་མ་འཇམ་དབྱངས་རྣམ་གསུམ་གྱི། །རྡོ་རྗེའི་ཡེ་
ཤེས་ཁྱོད་ལ་བྱིན་གྱིས་རློབས། །ཀྱེ་མ་ལྔ་བདོའི་དུས་ཀྱི་མཐའ་མ་འདིར། །ཀུན་
མཁྱེན་བསྟན་པའི་སྒྲོན་མེ་ནུབ་རིར་བརྒལ། །བསྟན་འཛིན་སྐྱེས་བུ་ཐམས་ཅད་ཁྲི་
མུན་ཆུད། །བསྟན་རྩ་དགེ་འདུན་ཚོགས་རྣམས་ཁྲིམས་ཀྱིས་མནར། །རྟེན་གསུམ་
མཆོད་ཡུལ་ཕྱག་དར་ཁྲོད་དུ་བོར། །རང་གཞན་དབང་མེད་བདུད་ཀྱི་བྲན་དུ་
བཀོལ། །འདི་འདྲའི་དབང་མེད་སྡུག་གིས་མནར་བ་ལ། །ལུས་ངག་དལ་བར་
སྡོད་པའི་དབང་མེད་ཀྱང་
། །འགྲོ་འདུག་ཟ་ཉལ་སྤྱོད་ལམ་ཐམས་ཅད་དུ། །ཆོས་
སྐུའི་དྲན་པ་ནམ་ཡང་མ་བརྗེད་ན། །གར་སོང་གར་བསྡད་ཆོས་སྐུའི་ཞིང་ཁམས་
ཡིན། །ཅི་བྱ་ཅི་བྱས་ཆོས་སྐུའི་རོལ་པ་ཡིན། །གང་ཟ་གང་འཐུང་ཆོས་སྐུའི་འཚོ་
བ་ཡིན། །བདེ་སྡུག་ཅིར་སྣང་ཆོས་སྐུའི་ཡོ་ལང་ཡིན། །གང་ཤར་གང་རྟོག་ཆོས་
སྐུའི་རིག་པ་ཡིན། །ཆོས་སྐུའི་རྣལ་འབྱོར་ཇི་ལྟར་བྱས་ཀྱང་སྐྱེད། །མཐོ་དམན་
101



འབྱོར་རྒུད་རྨི་ལམ་སྣང་བ་འདྲ། །བདེ་སྡུག་སྣང་བ་སྒྱུ་མའི་རོལ་རྩེད་འདྲ། །
འདོད་ཡོན་དངོས་མེད་ཆུ་ཡི་ཟླ་བ་འདྲ། །དོན་ལ་ཐོབ་ཤོར་མེད་པར་བློ་ཐག་
ཆོད། །སྒྱུ་མའི་རྣལ་འབྱོར་བདེ་སྡུག་རྫུན་དུ་ཟད། །སྐྱེ་རྒུ་རྒྱུ་འབྲས་ལོག་པའི་ལམ་
དུ་ཞུགས། །དབང་མེད་བདུད་ཀྱི་བྲན་དུ་བཀོལ་དུས་འདིར། །གཅིག་ཏུ་སྒྲུབ་ལ་
གཞོལ་སྐལ་མེད་ན་ཡང་། །སྲོག་གི་ཕྱིར་ཡང་དམ་པའི་ཆོས་མི་སྤོང་། །རྒྱལ་
སྲིད་ཆེད་དུའང་དཀོན་མཆོག་བློས་མི་གཏོང་། །ཅི་ལ་ཐུག་ཀྱང་རྒྱུ་འབྲས་ཁྱད་མི་
གསོད། །མགོ་བོ་བྲེགས་ཀྱང་ཕན་སེམས་བློས་མི་གཏོང་། །གཤེད་མས་བྲབ་ཀྱང་
དྲན་པ་གསུམ་མི་བརྗེད། །དེ་ལྟར་བྱས་ན་འདི་སྐྱིད་ཕྱི་མར་སྐྱིད། །ཚེ་འདིར་ཚེ་
རིང་ནད་མེད་དམ་ཆོས་ལྡན། །ཕྱི་མ་བདེ་ཆེན་ཞིང་དུ་འཕྲད་པར་སྨོན། །ཞེས་གདམས་
ཏེ་གཙང་ཕྱོགས་སུ་ཐོན།། ༈ །དེ་མཚམས་ཁའུ་བྲག་རྫོང་དུ་ཕྱིན་པ་ན་བྲག་ཕུག་གཅིག་ནས་དཔེ་འདི་འདྲ་ཞིག་
རྙེད་བྱུང་བ། ང་རང་ལའང་རྗེ་བླ་མས་འདའ་ཁའི་ཞལ་ཆེམས་སུ་གནང་བ་ཡིན་ནམ་སྙམ་ཚགས་བྱས་པ་ནི། འདི་
ལྟ་སྟེ། ཞལ་གདམས་རིན་ཆེན་མགུལ་རྒྱན་ཞེས་བྱ་བ་བཞུགས་སོ།། རྗེ་བླ་མ་རྣམས་ལ་ཕྱག་འཚལ་
ལོ། །སྒོས་བཀའ་དྲིན་ཅན་གྱི་བྱིན་གྱིས་རློབས། །གྲོགས་ཁྱེད་ཀྱིས་མགུར་མ་
དགོས་ཞེས་ཟེར། །མི་ང་ལ་མགུར་མ་སྙན་པོ་མེད། །མགུར་རྡོ་རྗེའི་ཐོལ་གླུ་ཞེས་
པ་དེ། །རྗེ་གྲུབ་ཐོབ་རྣམས་ཀྱི་དོ་ཧ་ཡིན། །ལར་སྤྲང་པོ་ང་ཡིས་བླུན་གཏམ་
གྱིས། །བུ་ཁྱེད་ལ་གདམས་ངག་གསལ་འདེབས་ཞུ། །རྗེ་དུས་གསུམ་སངས་
རྒྱས་འགྲོ་བའི་མགོན། །ཕ་དྲིན་ཆེན་རྩ་བའི་བླ་མ་ལ། །ཁྱེད་ཤེས་ཀྱི་དད་མོས་དྲག་
102



པོ་ཡིས། །ཁ་ཙམ་མིན་སྙིང་ནས་གསོལ་བ་ཐོབ། །གསོལ་བ་དེ་ཇི་ལྟར་འདེབས་
ཟེར་ན། །མོས་གུས་ཀྱི་གཟེར་ཆེན་སྙིང་ལ་ཐོབ། །དམ་ཚིག་གི་ས་གཞི་གཙང་
གྱུར་ན། །ཉམས་རྟོགས་ཀྱི་དཔག་བསམ་སྡོང་པོ་འཁྲུངས། །མཆོག་ཐུན་གྱི་
དངོས་གྲུབ་ཐོབ་པར་ངེས། །སྔོན་བསགས་ཀྱི་དགེ་བའི་འབྲས་བུ་ལས། །དུས་ད་
རེས་དལ་འབྱོར་མི་ལུས་འདི། །ནོར་བུ་རྙེད་པའི་དོ་ཟླ་མིན། །ཚེ་འདི་ཕྱིའི་དོན་ཆེན་
བསྒྲུབ་འདོད་ན། །དུས་ད་རེས་སྙོམས་ལས་མ་གཏོང་ཞིག །དེ་སྔ་ཕན་དགོས་མེད་
བྱ་བས་འདས། །མདོ་སྔགས་ཀྱི་གཞུང་ཆེན་མང་སྦྱངས་ཀྱང་། །ཁ་ཤོག་ལྕེ་རླུང་
གིས་བསྐྱོད་པ་ལས། །དོན་ཉམས་ལེན་རྒྱུད་ལ་སྦྱོར་བ་དཀའ། །དེ་བསམ་གྱིན་
བསམ་གྱིན་སྙིང་རླུང་ལྡང་། །མི་ཚེ་ཉི་མ་སྟོང་ཟད་ཐལ། །དགྲ་འཆི་བདག་གཤིན་
རྗེས་མདུན་ན་སྒྲུག །ཁོས་ཞགས་པ་ནམ་འདེབས་མི་ཤེས་ཤིང་། །དུས་མྱུར་བ་
ཉིད་དུ་ཤི་རན་གདའ། །ལོ་ཟླ་བ་ཞག་དང་ཉིན་མཚན་ཟད། །ཚེ་སྲོག་འདི་མར་མེ་
རླུང་འདེད་མཚུངས། །རྐྱེན་ཅི་འོང་ངེས་པ་མེད་པས་ན། །ཆོས་སང་བྱེད་གནངས་
བྱེད་དབང་མ་གཏོང་། །འཕྲལ་འཕྲལ་དུ་ལག་ལེན་ཐེབས་པར་མཛོད། །འཆི་བ་དེ་
ནམ་འོང་ཆ་མེད་ཅིང་། །འཆི་རྐྱེན་ལ་ངེས་པ་མེད་པའི་ཕྱིར། །དུས་ད་རེས་ཐོབ་
པའི་ལུས་རྟེན་འདི། །ཡག་ཉེས་གཉིས་ཀྱི་ས་མཚམས་ཡིན། །གྱོང་བལྟབ་ན་དེ་
ལས་ཕངས་པ་མེད། །ཁེ་ཐོབ་ན་ཚེ་འདིར་སངས་རྒྱས་འགྲུབ། །ཚེ་འདི་ཕྱིའི་
103



ལེགས་ཚོགས་ཇི་སྙེད་པ། །ལུས་འདི་ཡི་སྟེང་ནས་བསྒྲུབ་དགོས་པས། །དེ་
ཐུགས་ལ་ཡང་ཡང་བསམ་པ་དང་། །ལས་འབྲས་ལ་ཡིད་ཆེས་བསྐྱེད་ནས་ནི། །
དགེ་སྡིག་གི་སྤང་བླང་ནན་ཏན་གྱིས། །ལས་མི་དགེས་ངན་སོང་གསུམ་དུ་
འཕེན། །ཟག་བཅས་ཀྱི་དགེ་བས་མཐོ་རིས་སྐྱེ། །དེ་གཏན་དུ་ཐར་བ་མ་ཡིན་
ཞིང་། །དམན་ཉན་རང་གཏན་དུ་ཐར་གྱུར་ཀྱང་། །ལམ་གྱི་སྒྲུབ་ཐབས་དམན་པ་
དང་། །རང་ཞི་བདེའི་མཐའ་ལ་ལྷུང་བས་ན། །གཞན་ཕན་གྱི་བསམ་པ་རྒྱ་ཆེན་
པོས། །ཆོས་ཐེག་པ་ཆེན་པོའི་ཉམས་ལེན་བྱ། །དུས་དེང་སང་རང་གི་དོན་དུ་
ནི། །མཚམས་བསྙེན་སྒྲུབ་ཐོས་བསམ་བྱེད་པ་སོགས། །མིང་ཐེག་པ་ཆེན་པོར་
ཁས་འཆེ་ཡང་། །དོན་དམན་ལམ་ཙམ་ལས་ཡར་མ་ཕྱིན། །བདག་གཅེས་འཛིན་
གྱི་འགོང་པོ་འདིས་ཕུང་བས། །བདག་མེད་ཀྱི་དོན་ལ་བསམ་པར་གྱིས། །དེ་རིག་
པས་དཔྱད་ནས་ཀླུ་སྒྲུབ་ཀྱི། །དབུ་མའི་གཞུང་ལྟར་གཏན་ལ་ཕོབ། །དེས་བདག་
འཛིན་མགོ་བོ་ནོན་པར་འགྱུར། །ཆོས་ཟབ་མོ་གསང་སྔགས་རྡོ་རྗེ་ཐེག །དེའི་ཡང་
རྩེ་དགེས་པ་རྡོ་རྗེ་ཡིན། །དཔལ་ས་སྐྱའི་རྗེ་བཙུན་གོང་མ་ལ། །བཀའ་བབས་པའི་
གསུང་ངག་རིན་པོ་ཆེར། །ཉམས་ལེན་གྱི་ཕུགས་ཐག་ཆོད་པར་མཛོད། །ཆོས་
ཡང་ཟབ་རྫོགས་པ་ཆེན་པོ་ཡི། །གནད་ཟབ་མོ་བླ་མའི་དྲིན་ཉིད་དང་། །དཔལ་བིདྨ་
པ་ཡི་སྙན་བརྒྱུད་ཀྱི། །གསུང་ངག་ཡིད་བཞིན་ནོར་བུ་གཉིས། །ཁྲིད་ཚུལ་དེ་རིམ་
104



དང་ཅིག་ཅར་གྱི། །ཁྱད་ཙམ་ལས་དོན་གནད་གཅིག་ཏུ་འབབ། །ལར་གྲུབ་མཐའ་
ཀུན་ལ་ཕྱོགས་རིས་སྤོངས། །ངེས་དོན་གྱི་གནས་ལུགས་ཟབ་མོ་ལ། །ཡིད་ཆེས་
དང་དད་མོས་བརྟན་པོ་གྱིས། །བསམ་རྒྱུ་དང་དྲན་རྒྱུ་མ་མང་བར། །འདོད་ཆུང་
དང་ཆོག་ཤེས་རྒྱུན་དུ་བསྟེན། །ལུས་པོ་དེ་ཅི་མི་སྙམ་མ་སྐྱུར། །ཟས་གོས་དེ་གང་
འཛོམས་ལེགས་པར་བསྟེན། །དུས་ད་ལྟ་ལུས་ལ་དཀའ་སྤྱད་ན། །རྩ་ཐིག་རླུང་
གསུམ་མྱུར་དུ་རྒུད། །དེ་རྒུད་ན་ཉམས་ལེན་བྱེད་མི་ནུས། །དོན་དེ་ཕྱིར་ལུས་ལ་
གཅེས་སྤྲས་མཛོད། །དཔལ་ཀྱེ་ཡི་རྡོ་རྗེའི་ལམ་དབང་དེ། །མ་ཆག་པ་རྒྱུན་དུ་ལེན་
པར་མཛོད། །ཆོས་བཤད་སྒྲུབ་གཉིས་ལས་སྒྲུབ་པ་གཙོ། །བསྒྲུབ་མ་ནུས་ཡེ་ཤེས་
རྟོགས་པ་ཅི། །ནུས་ཕྲ་མོ་ཙམ་ཡང་ཐོབ་པར་དཀའ། །བུ་དེ་ཕྱིར་གསང་སྔགས་
སྒྲུབ་ལ་བརྩོན། །ཨ་ཧོ་ཡེ། ཆོས་ཐམས་ཅད་གདོད་ནས་ཀ་དག་ལ། །སེམས་
གློ་བུར་འཁྲུལ་པའི་དྲི་མས་བསྒྲིབས། །དྲི་མ་དེ་གཤིས་ལ་ཞུགས་པ་མེད། །དེ་
ཆོས་ཀྱི་དབྱིངས་སུ་རང་ངོ་མཐོང་། །འོད་གསལ་བའི་ཡེ་ཤེས་སྣང་བ་ཡིས། །
ཁམས་གསུམ་གྱི་འཁྲུལ་པ་ཟད་དེ་ཐལ། །འཁྲུལ་མ་མྱོང་སྐུ་གསུམ་རང་བཞིན་
ལ། །ད་བླ་མའི་དྲིན་གྱིས་གཤིས་དེར་འབྱམས། །གཟུགས་སྣང་བ་ཐམས་ཅད་
འལ་མ་འོལ། །སྒྲ་གྲག་ཀུན་བྲག་ཅ་ལྟ་བུར་ཟད། །སེམས་འགྱུ་བ་ཝལ་ཝོལ་རྗེས་
མེད་སོང་། །ང་རྣལ་འབྱོར་རྟོགས་པའི་ཁྱད་ཆོས་ཡིན། །ལུས་ན་བར་སྣང་ཡང་ན་
105



བ་མེད། །ཅིར་སྣང་ཀུན་དེ་ལ་དེར་འཛིན་མེད། །སྤྱོད་པ་ལ་རྩིས་གདབ་དང་བྲལ་
བ། །ང་རྣལ་འབྱོར་སྨྱོན་པའི་སྤྱོད་ཚུལ་ཡིན། །ཡར་སངས་རྒྱས་ཞེས་པའི་སྒྲ་ཆེན་
དང་། །མར་འཁོར་བ་ཞེས་པའི་སྡུག་སྐད་གཉིས། །ང་གཉིས་མེད་རྟོགས་པའི་
རྟོགས་ལྡན་ལ། །རེ་བ་དང་དྭགས་པ་བཅང་མ་མཆིས། །འབྲས་སྐུ་གསུམ་གཞན་
ནས་བཙལ་མི་དགོས། །བུ་ཨ་ཕོ་རང་ལ་ཚང་ནས་གདའ། ཚིག་དེ་སྐད་ཁ་ཕོ་ཆེས་
སོང་ཡང་། །ང་གྲུབ་ཐོབ་བརྒྱུད་པའི་བུ་ཡིན་པས། །གཤིས་བཅོས་མེད་ངང་ནས་
ཐོལ་གྱིས་ཤོར། །ཞེས་པའང་རང་སློབ་རིན་ཆེན་འབྲས་ལྗོངས་ནས་བོད་ལ་བཞུད་པའི་ཚེ་མགུར་དགོས་སོ་
ཞེས་བསྐུལ་བའི་ངོར་ཆོས་ཀྱི་བློ་གྲོས་པས་བྲིས་པའོ།། ༈ །དཔལ་ས་སྐྱའི་ཞབས་བསྟན་ལྷ་ཁང་དུ་བསྙེན་སྒྲུབ་
སྐབས་རྗེ་བཙུན་གོང་མས་བྱིན་གྱིས་བརླབས་པའི་གནས་ཁྱད་པར་ཅན་དུ་ངེས་ཤེས་རྙེད་དེ་གདུང་དབྱངས་ཀྱི་གསོལ་
འདེབས་འདིའང་བྱས་སོ།། ཨ་ཧོ། གནས་མཆོག་ས་ལ་འོག་མིན་དཔལ་ལྡན་གྱི་ས་
སྐྱ། །སྟོན་པ་རྡོ་རྗེ་འཆང་དབང་འཁོན་གདུང་གི་སྐྱེས་བུ། །འཁོར་ཚོགས་ས་
བཅུའི་བྱང་སེམས་ཕྱོགས་འདུས་ཀྱི་མཁས་གྲུབ། །དམ་ཆོས་ཐེག་པ་ཆེན་པོ་མདོ་
སྔགས་ཀྱི་འཁོར་ལོ། །རྟག་པ་རྒྱུན་དུ་བསྐོར་བའི་དགའ་སྟོན་འདི་ཨ་ཧོ། །བྱང་
ཕྱོགས་ཁ་བ་ཅན་ལྗོངས་བོད་ཡུལ་གྱི་གནས་སུ། །འཕགས་མཆོག་ཕྱག་ན་པདྨོ་
མངོན་སུམ་དུ་བྱོན་ནས། །རབ་འབྱམས་མདོ་སྔགས་ཤིང་རྟའི་སྲོལ་འབྱེད་དུ་
བཞུགས་པ། །བརྩེ་ཆེན་ཀུན་དགའ་སྙིང་པོ་སྙིང་དབུས་ནས་དྲན་བྱུང་། །མཁའ་
སྤྱོད་མཁའ་འགྲོ་འདུ་བའི་དགའ་ཚལ་གྱི་དབུས་སུ། །མཁའ་ལ་བྱ་རྒྱལ་བཞིན་དུ་
106



མངོན་སུམ་དུ་འཕུར་ནས། །མཁའ་འགྲོ་བྱེ་བ་འབུམ་སྡེའི་ཚོགས་དཔོན་དུ་བཞུགས་
པའི། །མཁའ་སྤྱོད་འཇའ་ལུས་བསོད་ནམས་རྩེ་མོ་དེ་དྲན་བྱུང་། །རྡོ་རྗེ་འཆང་
དབང་ཐུགས་རྗེའི་ཡེ་ཤེས་ཀྱི་རྣམ་འཕྲུལ། །རྡོ་རྗེ་འཛིན་པ་བྱེ་བའི་གཙུག་རྒྱན་དུ་
བཞེངས་པ། །རྡོ་རྗེ་ཐེག་པའི་གསང་མཛོད་མ་ལུས་ཀྱི་བདག་པོ། །རྡོ་རྗེའི་བླ་མ་
གྲགས་པ་རྒྱལ་མཚན་དེ་དྲན་བྱུང་། །འཇམ་དཔལ་གདོད་ནས་སྤྲོས་བྲལ་ཆོས་སྐུ་ཡི་
དབྱིངས་ནས། །འཇམ་དབྱངས་ཡེ་ཤེས་ཕུང་པོ་ལོངས་སྐུ་ཡི་རང་མདངས། །
འཇམ་པའི་རྡོ་རྗེའི་གསང་གསུམ་སྤྲུལ་སྐུ་ཡི་སྣང་བརྙན། །འཇམ་མགོན་ས་སྐྱ་པཎ་
ཆེན་སྙིང་དབུས་ནས་དྲན་བྱུང༌། །ས་བཅུའི་བྱང་སེམས་འདུས་པའི་འཁོར་ཚོགས་
ཀྱི་དབུས་སུ། །ས་གསུམ་འགྲོ་བ་ཡོངས་ཀྱི་བླ་མ་རུ་བཞེངས་ཏེ། །ས་སྟེང་དཀར་
འབྱམས་གཏོང་བའི་ཕྲིན་ལས་ཀྱི་བྱེད་པོ། །ས་ཆེན་ཆོས་རྒྱལ་འཕགས་པ་སྙིང་
དབུས་ནས་དྲན་བྱུང་། །འཇམ་དབྱངས་དཱི་པཾ་ཀཱ་རའི་ལུང་བསྟན་དང་མཐུན་པ། །
འཇམ་དབྱངས་རིགས་ཀྱི་ཕྲེང་བ་མུ་ཏིག་ལྟར་བྱོན་ཏེ། །འཇམ་དབྱངས་འཇམ་པའི་
དབྱངས་ཀྱི་མཛད་པ་ལྟར་མཛད་པའི། །འཇམ་དབྱངས་བདུན་བརྒྱུད་བྱོན་རྣམས་
སྙིང་དབུས་ནས་དྲན་བྱུང་། །རིགས་གསུམ་རིགས་ཀྱི་ཕྲེང་བ་བར་མེད་དུ་བྱོན་
ནས། །རིགས་དང་དཀྱིལ་འཁོར་ཀུན་གྱི་བདག་པོ་རུ་བཞེངས་ཏེ། །རིགས་ཅན་
གསུམ་གྱི་གདུལ་བྱ་སྨིན་གྲོལ་ལ་བཀོད་པའི། །རིགས་ལྡན་འཁོན་གྱི་བརྒྱུད་པ་སྙིང་
107



དབུས་ནས་དྲན་བྱུང་། །རྒྱལ་བས་རྒྱལ་བ་ལུང་བསྟན་རྒྱལ་ཀུན་གྱི་སྤྱི་གཟུགས། །
རྒྱལ་སྲས་ས་བཅུའི་དབུས་ན་རྒྱལ་བ་ལྟར་ཞབས་བཀོད། །རྒྱལ་བས་རྒྱལ་བའི་
མཛད་པ་ཇི་བཞིན་དུ་མཛད་པའི། །རྒྱལ་བ་ཀུན་དགའ་བཟང་པོ་སྙིང་དབུས་ནས་དྲན་
བྱུང༌། །ས་སྟེང་འདི་ན་དཔལ་ལྡན་ས་སྐྱ་པའི་བསྟན་འཛིན། །ས་བཅུའི་དབང་ཕྱུག་
ཚར་ཆེན་ཆོས་རྗེ་ལ་སོགས་པ། །ས་གསུམ་འགྲོ་བ་ཡོངས་ཀྱི་སྐྱབས་མགོན་དུ་
བཞུགས་པའི། །ས་སྐྱའི་མཁས་གྲུབ་རིམ་བྱོན་སྙིང་དབུས་ནས་དྲན་བྱུང་། །དུས་
གསུམ་རྒྱལ་བ་ཀུན་གྱི་ཡེ་ཤེས་ཀྱི་སྤྱི་གཟུགས། །རྩ་གསུམ་རབ་འབྱམས་འདུས་
པའི་དཀྱིལ་འཁོར་གྱི་གཙོ་བོ། །མཆོག་གསུམ་མ་ལུས་འདུས་པའི་སྐྱབས་གནས་
ཀྱི་མཐར་ཐུག །དྲིན་ཆེན་རྩ་བའི་བླ་མ་སྙིང་དབུས་ནས་དྲན་བྱུང་། །ཅིར་སྣང་བླ་མ་
སྤྲུལ་སྐུའི་དཀྱིལ་འཁོར་དུ་ཤེས་ཤིང་། །སྒྲ་རྣམས་གྲག་སྟོང་བླ་མ་ལོངས་སྐུ་ཡི་
གྲོང་ཁྱེར། །དྲན་རྟོག་བླ་མ་ཆོས་སྐུའི་དཀྱིལ་འཁོར་གྱི་དབྱིངས་ལས། །ནམ་ཡང་
འདའ་བ་མེད་པར་བྱིན་གྱིས་རང་རློབས་ཤིག །འཁོར་བ་གདོད་ནས་རྣམ་དག་ཆོས་
སྐུ་ཡི་བླ་མ། །མྱང་འདས་གློ་བུར་དྲི་བྲལ་གཟུགས་སྐུ་ཡི་བླ་མ། །འཁོར་འདས་
དབྱེར་མེད་བླ་མ་སྐུ་གསུམ་གྱི་ཞིང་ཁམས། །དག་པ་གཉིས་ལྡན་མཇལ་བར་བྱིན་
གྱིས་རང་རློབས་ཤིག །སྣང་གྲག་རིག་གསུམ་རྒྱལ་བ་སྐུ་གསུམ་གྱི་ཞིང་
ཁམས། །ཅིར་སྣང་སྣོད་བཅུད་མོས་གུས་ཕྱག་ཆེན་གྱི་ཡོ་ལང༌། །ལུས་ངག་ཡིད་
108



གསུམ་བླ་མའི་གསང་གསུམ་གྱི་དཀྱིལ་འཁོར། །འཁོར་འདས་ལམ་གསུམ་རྡོ་རྗེའི་
ཡེ་ཤེས་ཀྱི་རང་གཟུགས། །ཐམས་ཅད་བླ་མར་འཆར་བར་བྱིན་གྱིས་རང་རློབས་
ཤིག །དབང་གི་ཡེ་ཤེས་མོས་གུས་ཕྱག་ཆེན་གྱི་དབྱིངས་སུ། །འཁོར་འདས་རྟོག་
པའི་རྫུན་རིས་བཙན་ཐབས་སུ་དགག་པའི། །དབང་པོ་ཡང་རབ་ཅིག་ཅར་རིགས་
ཅན་གྱི་ཉམས་ལེན། །ལམ་ཟབ་བླ་མ་འཆར་བར་བྱིན་གྱིས་རང་རློབས་ཤིག །
དབང་ཐོབ་དམ་ཚིག་སྡོམ་པ་མིག་བཞིན་དུ་བསྲུང་བས། །ཕྱི་ནང་རྟེན་འབྲེལ་ཐམས་
ཅད་རང་འགྲིག་ཏུ་གྱུར་ཏེ། །ས་ལམ་ཡོན་ཏན་ཐམས་ཅད་རང་ཤུགས་ཀྱིས་བགྲོད་
པའི། །དབང་འབྲིང་ཉམས་ལེན་འབྱོང་བར་བྱིན་གྱིས་རང་རློབས་ཤིག །དབང་
དང་དམ་ཚིག་རིམ་གཉིས་ལས་བྱུང་གི་ཡེ་ཤེས། །ལུས་ལ་སོ་སོར་རྟོག་པའི་རྟེན་
འབྲེལ་གྱི་འགོག་པས། །ས་ལམ་ཡོན་ཏན་རིམ་པ་ཇི་བཞིན་དུ་བགྲོད་པའི། །དབང་
ཐའི་ཉམས་ལེན་རྫོགས་པར་བྱིན་གྱིས་རང་རློབས་ཤིག །ཐུན་མོང་ཆོས་བདུན་
འཁོར་འདས་དབྱེར་མེད་དུ་ཤེས་ཤིང་། །འཁོར་བའི་ཉམས་བདུན་འདུས་གསུམ་
སྤྱོད་གསུམ་དུ་བསྲེས་ཏེ། །འདས་པའི་ཆོས་བཞི་མ་འདྲེས་སྟར་ཆགས་སུ་འཆར་
བའི། །རྒྱས་ཆོས་བཅོ་བརྒྱད་འབྱོང་བར་བྱིན་གྱིས་རང་རློབས་ཤིག །ཐོས་བསམ་
ཕྱི་ཡི་མཐའ་རྒྱ་བསྐྱེད་པ་ཞིག་མེད་ཀྱང་། །ཉམས་ལེན་ནང་གི་སྒྲོ་འདོགས་མ་ལུས་
ཀུན་ཆོད་དེ། །རྒྱུ་དང་ངོ་བོ་ཕན་ཡོན་གེགས་སེལ་དང་ས་མཚམས། །འབྲིང་པོའི་
109



ཆོས་ལྔར་དྲིལ་བར་བྱིན་གྱིས་རང་རློབས་ཤིག །འཁོར་འདས་ཆོས་ཀུན་ངོ་བོ་རང་
བཞིན་དང་མཚན་ཉིད། །ཏིང་འཛིན་ཉམས་ཀྱི་སྣང་བ་རྣམ་གསུམ་དུ་བསྲེས་ཏེ། །
སྤྲོས་མེད་བྷུ་སུ་ཀུ་ཡི་ཉམས་ལེན་ལ་གཞོལ་བའི། །ལམ་བསྡུས་ཆོས་གསུམ་འབྱོང་
བར་བྱིན་གྱིས་རང་རློབས་ཤིག །བྱེ་མདོ་རྣལ་འབྱོར་སྤྱོད་པ་དབུ་མ་དང་གསང་
སྔགས། །ཡོངས་རྫོགས་བསྟན་པའི་ཉམས་ལེན་མ་ལུས་ཀུན་ཚང་བའི། །སྐལ་
དམན་རིམ་འཇུག་གཞུང་ཇི་ལྟ་བ་བཞིན་བཀྲི་བའི། །གྲུབ་ཆེན་ནག་པོ་པ་བཞིན་བྱིན་
གྱིས་རང་རློབས་ཤིག །ཐོག་མ་ཉིད་ནས་དངོས་གཞིའི་སྔགས་ལམ་ལ་ཞུགས་
ཏེ། །རྒྱུ་གནས་དབང་ལམ་ལྟ་སྒྲུབ་འབྲས་བུ་ཡིས་བསྡུས་པའི། །གནད་དྲུག་བཀྲི་
བའི་གཞུང་ཤིང་ཚུལ་བཞིན་དུ་འབྱོངས་ཏེ། །དབང་རྣོན་རིགས་ཅན་གྲོལ་བར་བྱིན་
གྱིས་རང་རློབས་ཤིག །སྦྱང་བ་ལུས་ཀྱི་རྦ་རླབས་ངག་འདྲེན་ཞི་དྲག་དང་ཕྱག་
རྒྱ། །བོགས་འབྱིན་སྤྱོད་པ་ཆེ་ཆུང་སེམས་ཀྱི་རྦ་རླབས་དང་ས་མཚམས། །འགྲོས་
ཐིམ་བཅུ་གཅིག་གནད་ཀྱི་བཀྲི་བ་ཡི་གཞུང་ཤིང་། །བདེ་ཆེན་རྡོ་རྗེའི་རྦ་རླབས་བཞི་
པ་ཡི་ལམ་ནས། །སྐལ་ལྡན་ཅིག་ཅར་ཚེ་གཅིག་མཆོག་དངོས་ལ་སྦྱོར་བའི། །
ཌོམྦི་ཧེ་རུ་ཀ་བཞིན་བྱིན་གྱིས་རང་རློབས་ཤིག །ཐུན་མོང་ཐེག་པ་ཆེ་ཆུང་འཁོར་
འདས་དབྱེར་མེད་ལ་བསླབ་ཅིང་། །ཐབས་དང་ཤེས་རབ་ཟུང་འཇུག་ཕྱོགས་གནས་
ཀྱི་རྣལ་འབྱོར། །རེ་རེ་ལའང་དབང་པོ་རབ་འབྲིང་ཐ་མ་ཡི་བཀྲི་ཚུལ། །ཆོས་དང་
110



གང་ཟག་འཛོལ་བ་མེད་པར་བྱིན་གྱིས་རང་རློབས་ཤིག །ལམ་དང་ཕྱག་རྒྱ་འཇུག་
ལྡོག་ཤེས་པ་ཕན་འདོགས་རྣམ་བདུན་གྱི་མན་ངག །ལམ་དུ་བསྲེ་བ་འགྲོས་བཞི་ཕྱི་
ནང་མཛད་པ་བཅུ་གཉིས་དང་བཅས་པའི། །གཞུང་ཤིང་བཞི་ཡིས་བསྐྱེད་པའི་
ཉམས་མྱོང་བོགས་འབྱིན་རྟོགས་བསྐྱེད་ཀྱི་ཆོས་ལྔས། །ཏིང་འཛིན་ཉམས་ཀྱི་སྣང་
བ་གོང་ནས་གོང་འཕེལ་བྱིན་གྱིས་རང་རློབས་ཤིག །བསམ་གཏན་འདོར་བའི་
འཕྲང་བདུན་བྱུང་རྒྱལ་མི་གཏོང་བའི་གནད་བཞི། །འབྱུང་བ་ལུས་འཁྲུག་བསལ་
བྱེད་ཕྲིན་ལས་སོ་གཉིས་དང་བཅས་པའི། །གེགས་སེལ་ཡི་གེ་རྣམ་བཞིའི་ཉམས་
ལེན་གནད་ཐོག་ཏུ་ཁེལ་ཏེ། །བགྲོད་དཀའ་འཁོར་བའི་འཕྲང་ལས་གྲོལ་བར་བྱིན་
གྱིས་རང་རློབས་ཤིག །བདག་མེད་རྡོ་རྗེ་བཙུན་མོ་མངོན་སུམ་དུ་བྱོན་ནས། །
བདག་ཉིད་ཆེན་པོ་རྣལ་འབྱོར་དབང་ཕྱུག་ལ་གདམས་ཏེ། །བདག་ཅག་འདྲེན་པ་
མཆོག་བར་རིང་བརྒྱུད་དུ་བྱོན་པས། །བདག་གི་སྒོ་གསུམ་སྨིན་གྲོལ་བྱིན་གྱིས་རང་
རློབས་ཤིག །གྲུབ་པའི་གནས་མཆོག་དཔལ་ལྡན་ས་སྐྱ་ཡི་གནས་སུ། །གྲུབ་ཆེན་
རྣལ་འབྱོར་དབང་ཕྱུག་མངོན་སུམ་དུ་བྱོན་ནས། །གྲུབ་པའི་ཉེ་བརྒྱུད་སྦས་དོན་
གསལ་བ་རུ་གདམས་བཞིན། །གྲུབ་མཐའི་ཉེ་ལམ་བསྙོག་པར་བྱིན་གྱིས་རང་
རློབས་ཤིག །རྡོ་རྗེ་འཆང་དབང་བླ་ཆེན་སྙིང་པོ་ཡི་ཞབས་ཀྱིས། །རྡོ་རྗེའི་སྲས་པོ་
རྗེ་བཙུན་གྲགས་པ་ཡི་མཚན་ལ། །རྡོ་རྗེའི་བརྡ་དོན་ཤིན་ཏུ་ཉེ་བརྒྱུད་ཀྱིས་གདམས་
111



བཞིན། །རྡོ་རྗེའི་གསང་ལམ་རྙེད་པར་བྱིན་གྱིས་རང་རློབས་ཤིག །དེ་ལྟར་རིང་།
བརྒྱུད་ཉེ་བརྒྱུད་ཤིན་ཏུ་ཉེ་བརྒྱུད་ཀྱི་གདམས་པ། །གནད་དུ་ཆེ་བ་དྲུག་དང་ལམ་སྐོར་
རྣམ་དགུ་ཡི་མན་ངག །གསེར་ཆོས་བཅུ་གསུམ་ལྕགས་རི་མི་འདའ་བའི་ཆོས་
བཞི། །དགྱེས་བདེ་གསང་གསུམ་དུས་འཁོར་གཤེད་དམར་དང་འཇིགས་བྱེད། །
དམར་པོ་དམར་མོ་དམར་ཆུང་སྐོར་གསུམ་དང་ཆོས་སྐྱོང་། །གུར་ཞལ་སྙན་བརྒྱུད་
ཐུན་མོང་ཐུན་མིན་གི་གདམས་པ། །ཚོགས་བཤད་ཀུན་དང་མི་འགལ་ཐུན་མོང་གི་
ལམ་བཟང་། །སློབ་བཤད་ཀུན་ལས་ཁྱད་འཕགས་ཐུན་མིན་གྱི་གདམས་པ། །
སྙན་བརྒྱུད་ཆིག་བརྒྱུད་ཞལ་ངོ་ནང་བརྒྱུད་ཀྱི་གདམས་ངག །ཐེག་གསུམ་སྡོམ་པ་
གསུམ་དང་རྒྱུད་སྡེ་བཞིའི་ཉམས་ལེན། །ཡོངས་རྫོགས་བསྟན་པའི་ལམ་རིམ་མ་
ཚང་བ་མེད་པའི། །བསྟན་པ་ཡུན་རིང་གནས་པར་བྱིན་གྱིས་རང་རློབས་ཤིག །
གངས་ཅན་བོད་ཀྱི་ལྗོངས་འདིར་བཀའ་གཏེར་གསར་རྙིང་དང་མདོ་སྔགས། །དམ་
ཆོས་གདམས་ངག་རིན་ཆེན་ཀུན་གྱིས་ཐང་མ་རུ་བརྡལ་ཡང་། །དབང་པོ་རབ་
འབྲིང་ཐ་མའི་རྒྱུད་ཚོད་འཚམས་པ་ཡི་བཀྲི་ཚུལ། །རྒྱལ་བསྟན་ཡོངས་སུ་རྫོགས་
པའི་ཉམས་ལེན་ཕྱོགས་གཅིག་ཏུ་དྲིལ་བ། །རྒྱལ་བ་དགྱེས་པའི་ལམ་བཟང་གསུང་
ངག་ཡིད་བཞིན་ནོར་བུ་ལས་ལྷག་གོ །འཛམ་གླིང་ཐ་གྲུ་ཀུན་ཏུ་ཁྱབ་པར་བྱིན་གྱིས་
རང་རློབས་ཤིག །ཅེས་དང༌།། ༈ །ཨ་ཧོ། དྲིན་ཆེན་རྩ་བའི་བླ་མ་ཆོས་ཀྱི་བློ་
112



གྲོས། །ཡི་དམ་ལྷག་པའི་ལྷ་མཆོག་དགེས་པ་རྡོ་རྗེ། །གྲངས་མེད་མཁའ་འགྲོའི་
གཙོ་མོ་བདག་མེད་མ་དཔལ། །དམ་ཅན་རྒྱ་མཚོའི་སྡེ་དཔོན་གུར་ཞལ་ལྕམ་
དྲལ། །སྙིང་གི་པདྨོར་བཞུགས་གསོལ་རྩེ་གཅིག་འདེབས་སོ། །ཉིན་སྣང་ཆོས་
ཀུན་དབྱིངས་ཀྱི་ལྟད་མོར་མཐོང་ཅིང་། །མཚན་དུས་འོད་གསལ་མཛེས་མས་
འབྲལ་མེད་འཁྱུད་པས། །སྣང་མུན་བར་ལག་འགྱེལ་བར་བྱིན་གྱིས་རློབས་ཤིག །
མཉམ་བཞག་སྲིད་ཞིའི་རྟོག་ཚོགས་དབྱིངས་སུ་འགག་ཅིང་། །རྗེས་ཐོབ་ཡུལ་སྣང་
ཡེ་ཤེས་རོལ་པར་ཤར་བས། །མཉམ་རྗེས་ཡེ་ཤེས་འཁོར་ལོར་བྱིན་གྱིས་རློབས་
ཤིག །འདིར་སྣང་ཁྱེའུ་ཆུང་རིམ་གཉིས་དཔལ་ལ་སྤྱོད་ཅིང༌། །འཆི་ཚེ་འོད་
གསལ་ཆོས་སྐུའི་ཨ་མ་མཇལ་བས། །འོད་གསལ་མ་བུ་འཕྲད་པར་བྱིན་གྱིས་
རློབས་ཤིག །འཁོར་བ་གདོད་མའི་འོད་གསལ་སྐུ་གསུམ་ལྷུན་གྲུབ་ཤེས་ཤིང་། །
མྱང་འདས་གནས་འགྱུར་སྐུ་གསུམ་འབྲས་བུའི་འོད་གསལ་མངོན་གྱུར་ཏེ། །གཞི་
ལམ་འབྲས་བུ་སྐུ་གསུམ་འོད་གསལ་དབྱེར་མེད་དུ་ཤེས་པའི། །འོད་གསལ་འཁོར་
འདས་དབྱེར་མེད་རྟོགས་པར་བྱིན་གྱིས་རློབས་ཤིག །ཨ་ཧོ། གཏི་མུག་གཉིས་ཀྱི་
མུན་ཁང་དུ། །འོད་གསལ་ཆོས་སྐུའི་ཟླ་བ་ཤར། །སྣང་མུན་བར་ལག་དབྱིངས་སུ་
འགྱེལ། །རྗེས་ཐོབ་གཟུང་འཛིན་ནགས་ཚལ་དུ། །མཉམ་བཞག་ཡེ་ཤེས་མེ་ཆེན་
འབར། །མཉམ་རྗེས་ས་མཚམས་དབྱེར་མེད་འདྲེས། །འཆི་བ་མྱ་ངན་ཐང་ཆེན་
113



ནས། །འཆི་མེད་ཆོས་སྐུའི་ཨ་མ་མཇལ། །སྐྱེ་ཤིའི་བར་ལག་དབྱིངས་སུ་
འགྱེལ། །འཁོར་བ་སྡུག་བསྔལ་གྲོང་ཁྱེར་འདི། །མྱང་འདས་བདེ་ཆེན་ཞིང་དུ་
ཤར། །འཁོར་འདས་དབྱེར་མེད་རང་ངོ་འཕྲོད། །ཨ་ཧོ། འོད་གསལ་སེམས་ཀྱི་
རྡོ་རྗེ་འཇམ་པའི་དབྱངས། །སྒྲིབ་གཉིས་མུན་པ་སེལ་བའི་ཉི་མ་སྟེ། །ཡིད་ཀྱི་
དཔལ་གྱུར་ལྷག་པའི་ལྷ་མཆོག་ཁྱེད། །མི་ཤིགས་སྙིང་གི་ཐིག་ལེར་གར་མཛད་
བཞིན། །གཉིས་སྣང་མུན་པ་སེལ་བའི་གཉེན་མཛད་དེ། །འོད་གསལ་ཡེ་ཤེས་
སྣང་བས་ཁྱབ་པར་མཛོད། །ཨ་ཧོ། འོད་གསལ་ཡེ་ཤེས་སྐུ་ཅན་རྗེ་བླ་མ། །འོད་
གསལ་བདེ་ཆེན་ཡེ་ཤེས་དགེས་མཛད་མགོན། །འོད་གསལ་དབྱིངས་ཀྱི་བཙུན་མོ་
བདག་མེད་མ། །འོད་གསལ་ཡེ་ཤེས་སྦྱིན་མཛད་ཏཱ་རེ་ཡུམ། །འོད་གསལ་ལམ་
གྱི་གྲོགས་མཆོག་ནག་པོ་ཆེ། །འོད་གསལ་དབྱིངས་ཀྱི་གྲོགས་མོ་འདོད་ཁམས་
མ། །འོད་གསལ་ལམ་གྱི་གེགས་སེལ་གདོང་བཞི་པས། །འོད་གསལ་ཡེ་ཤེས་
འཆར་བའི་གཉེན་མཛོད་ཅིག །ཉིན་མོའི་འོད་གསལ་ཆུ་བོའི་རྒྱུན་བཞིན་འབབ། །
མཚན་མོའི་འོད་གསལ་མར་མེ་གཏམས་པ་བཞིན། །ཉིན་མཚན་འོད་གསལ་ཡེ་
ཤེས་འཁོར་ལོ་འཁོར། །སྣང་མུན་བར་ལག་འགྱེལ་བར་བྱིན་གྱིས་རློབས། །ཚེ་
འདིར་འོད་གསལ་རིག་པའི་བརྟན་པ་ཐོབ། །འཆི་བ་འོད་གསལ་མ་བུ་རང་ངོ་
འཕྲོད། །བར་དོར་འོད་གསལ་ལྷ་སྔགས་ཡེ་ཤེས་ཤར། །སྐྱེ་ཤིའི་འཁྲུལ་སྣང་
114



ཡལ་བར་བྱིན་གྱིས་རློབས། །གཞི་ཡི་འོད་གསལ་སེམས་ཉིད་རང་ངོ་འཕྲོད། །
ལམ་གྱི་འོད་གསལ་རིག་པའི་བརྟན་པ་ཐོབ། །འབྲས་བུའི་འོད་གསལ་ཆོས་སྐུ་
མངོན་དུ་གྱུར། །རྒྱུད་གསུམ་འོད་གསལ་འཁོར་ལོར་བྱིན་གྱིས་རློབས། །ཨ་
ཧོ། འོད་གསལ་རྡོ་རྗེ་ལུས་ཀྱི་གྲོང་ཁྱེར་གྱི་དབུས་སུ། །འོད་གསལ་ཨ་ཝ་དྷཱ་ཏིའི་
ཁང་མཛེས་ཀྱི་ནང་ན། །འོད་གསལ་སྙིང་དབུས་དྭངས་མ་ལྔ་འདུས་ཀྱི་ཐིག་ལེ། །
འོད་གསལ་རྡོ་རྗེ་རིག་སྟོང་དབྱེར་མེད་ཀྱི་བླ་མ། །འོད་གསལ་རིག་རྩལ་དག་པའི་
འཁོར་ཚོགས་ཀྱི་ཚོམ་བུ། །འོད་གསལ་འདུ་འབྲལ་མེད་པར་བཞུགས་པ་དེ་མཁྱེན་
ནོ། །འོད་གསལ་གཞི་ཡི་གནས་ལུགས་ཇི་བཞིན་དུ་རྟོགས་ཤིང༌། །འོད་གསལ་
ལམ་གྱི་བགྲོད་པ་ཉི་ཟླ་ལྟར་མྱུར་ལ། །འོད་གསལ་འབྲས་བུའི་ཡེ་ཤེས་མངོན་སུམ་
དུ་གྱུར་པ། །འོད་གསལ་སེམས་ཀྱི་རྡོ་རྗེའི་བླ་མ་དེ་མཁྱེན་ནོ། །འོད་གསལ་སྐྱེ་བ་
སྤྲུལ་སྐུའི་རོལ་རྩེད་དུ་མངོན་ཞིང༌། །འོད་གསལ་འཆི་བ་ཆོས་སྐུའི་ཨ་མ་དང་
མཇལ་ཏེ། །འོད་གསལ་བར་དོ་ལོངས་སྐུའི་ཞིང་ཁམས་སུ་ཤར་བ། །འོད་གསལ་
སེམས་ཀྱི་རྡོ་རྗེའི་བླ་མ་དེ་མཁྱེན་ནོ། །འོད་གསལ་ཉིན་མོའི་སྣང་བ་ཡེ་ཤེས་སུ་ཤར་
ཞིང༌། །འོད་གསལ་གཉིད་ཀྱི་སྣང་བ་མར་མེ་ལྟར་འབར་ཏེ། །འོད་གསལ་རྨི་ལམ་
སྤྲུལ་བསྒྱུར་སྦྱོང་སྤེལ་གྱི་རོལ་གར། །འོད་གསལ་སད་རྨི་གཉིད་ཀུན་ཡེ་ཤེས་ཀྱི་
འཁོར་ལོ། །འོད་གསལ་སེམས་ཀྱི་རྡོ་རྗེའི་བླ་མ་དེ་མཁྱེན་ནོ། །ཞེས་པའང་འོད་གསལ་
115



བའི་ཀློང་ནས་ཐོན་པའི་གསང་ཚིག་གོ། ༈ །ཨ་ཧོ། འཁོར་འདས་བདེ་སྟོང་ཁྱབ་གདལ་
གྱི་ཞིང་ན། །ལྷན་ཅིག་སྐྱེས་པ་ཆོས་སྐུ་ཡི་བླ་མ། །ཁོར་ཡུག་བདེ་ཆེན་མོས་གུས་
ཀྱིས་བསྐུལ་ན། །མ་ལུས་ཕྱམ་མེ་དབང་བསྐུར་དང་བྱིན་རློབས། །རྡོ་རྗེའི་ཡེ་ཤེས་
སྙིང་དབུས་སུ་ཕོབ་ཅིག །ཨ་ཧོ། བདེ་སྟོང་ལྷན་ཅིག་སྐྱེས་པའི་ཡེ་ཤེས་ཀྱི་དགའ་
མ། །ཅིར་སྣང་བདེ་ཆེན་འདྲེན་པའི་སྐྱོ་གྲོགས་ལ་བོས་པས། །གཉིས་སྣང་ཉི་མ་
ནུབ་པའི་མཚན་མོ་ཡི་དུས་སུ། །འོད་གསལ་ཟླ་བའི་བཞིན་རས་ལྷག་ལྷག་ཏུ་ངོམ་
བཞིན། །གཉིད་མཐུག་འོད་གསལ་ཆོས་སྐུའི་མལ་ས་རུ་ཞུགས་ནས། །བདེ་སྟོང་
ལང་ཚོ་རྒྱས་པའི་འཇོ་སྒེག་དང་སྤྲགས་ཏེ། །ཅིར་སྣང་སྐུ་དང་ཡེ་ཤེས་རྩེད་འཇོ་ལ་
རོལ་ཞིང་། །ཁོར་ཡུག་བདེ་སྟོང་ཁ་སྦྱོར་སྙོམས་འཇུག་གི་བདེ་བས། །རྟག་པར་
རྒྱུན་དུ་སྐྱོང་བའི་རྣལ་འབྱོར་འདི་ཨ་ཧོ། །ཞེས་པའང་འོད་གསལ་གྱི་དབྱིངས་ལས་
སོ།། ༈ །སྐབས་དེར་འཁོར་འདས་ཐམས་ཅད་བླ་མའི་ཡེ་ཤེས་སུ་ཤར་བའི་མོས་གུས་ཕྱག་རྒྱ་ཆེན་པོའི་མགུར་
གླུ་འདི་བླངས་སོ།། ཨ་ཧོ། མཚན་ཉིད་གསལ་བ་བླ་མ་སྤྲུལ་པའི་སྐུ། །རང་བཞིན་
སྟོང་པ་བླ་མ་ཆོས་ཀྱི་སྐུ། །ངོ་བོ་ཟུང་འཇུག་བླ་མ་ལོངས་སྤྱོད་རྫོགས། །རང་
སེམས་བླ་མ་སྐུ་གསུམ་ཞབས་ལ་འདུད། །མ་དག་འཁོར་བའི་འཁྲུལ་སྣང་སྣ་
ཚོགས་འདི། །མོས་གུས་བླ་མའི་ལམ་དུ་ཤར་བའི་ཚེ། །འབྲས་བུ་སངས་རྒྱས་
གཞན་ནས་བཙལ་དུ་མེད། །ལམ་ཟབ་བླ་མའི་མོས་གུས་གནད་སྨིན་ན། །སྣང་བ་
116



ཕྱི་ཡི་བླ་མ་ཕྱི་ནས་ཤར། །རིག་པ་ནང་གི་བླ་མ་ནང་ནས་ཤར། །དབྱིངས་རིག་
དབྱེར་མེད་བླ་མ་དབྱིངས་ནས་ཤར། །རང་བཞིན་ཆོས་སྐུའི་བླ་མ་སྟོང་པར་
ཤར། །བདེ་ཆེན་ལོངས་སྐུའི་བླ་མ་བདེ་བར་ཤར། །སྣ་ཚོགས་སྤྲུལ་སྐུའི་བླ་མ་
ཅིར་ཡང་ཤར། །རང་སྣང་ཕྱི་ནང་མེད་པ་བླ་མར་ཤར། །འཁོར་འདས་བླ་མའི་ཡེ་
ཤེས་ཤར་ཙ་ན། །གཉིས་སྣང་གཟུང་འཛིན་སྤྲོས་པ་རང་སར་ཞི། །འཁོར་འདས་
གཉིས་སུ་སྣང་བ་ནུབ་པའི་ཕྱིར། །ལྟ་བ་འཁོར་འདས་དབྱེར་མེད་དེ་ལས་མེད། །
ཁོར་ཡུག་འོད་གསལ་ཆུ་བོའི་རྒྱུན་བཞིན་དུ། །བླ་མའི་ཡེ་ཤེས་གཅིག་གིས་དུས་
འདའ་བར། །མཚན་འཛིན་རྟོག་པ་འཇུག་པའི་སྐབས་མེད་པས། །སྒོམ་པའི་མན་
ངག་དེ་ལས་ཟབ་པ་མེད། །དུག་ལྔ་ཆོས་བརྒྱད་འཁྲུལ་པའི་བུད་ཤིང་དང་། །རྐྱེན་
སྣང་རླུང་དམར་དྲག་ཏུ་འཚུབ་པ་འདི། །བླ་མའི་ཡེ་ཤེས་གཅིག་གིས་ལམ་ཁྱེར་
བ། །ཅིར་སྣང་བདེ་ཆེན་ཡེ་ཤེས་འབར་བའི་གྲོགས། །གང་ཤར་བླ་མ་སྐུ་གསུམ་
ཞིང་དུ་ཤར། །སྤྱོད་པའི་སྤྱད་ཐབས་དེ་ལས་ཟབ་པ་མེད། །མཆོག་དམན་རེ་
དྭགས་རྟོག་པས་མ་བསླད་པ། །སྐུ་དང་ཡེ་ཤེས་གདོད་ནས་ལྷུན་གྲུབ་པའི། །རང་
སེམས་བླ་མའི་ཡེ་ཤེས་མཐོང་ཙ་ན། །འབྲས་བུ་སངས་རྒྱས་ལོགས་ནས་བཙལ་དུ་
མེད། །འཁོར་བ་བླ་མའི་ཡེ་ཤེས་ཤར་ཙ་ན། །མྱ་ངན་འདས་པ་གཞན་ནས་བཙལ་
དུ་མེད། །མྱང་འདས་སྲིད་པའི་ངོ་བོར་ཤེས་ཙ་ན། །འཁོར་བའི་འཁྲུལ་སྣང་
117



ལོགས་སུ་དོར་བྱ་མེད། །འཁྲུལ་རྟོག་བླ་མའི་ཡེ་ཤེས་ཤར་ཙ་ན། །རྟོག་མེད་ཡེ་
ཤེས་གཞན་ནས་བཙལ་དུ་མེད། །ཡེ་ཤེས་རྟོག་པའི་ངོ་བོར་ཤེས་ཙ་ན། །ཀུན་རྟོག་
འཁྲུལ་པ་ལོགས་སུ་དོར་བྱ་མེད། །ཕུང་ཁམས་བླ་མ་རིགས་ལྔར་ཤར་ཙ་ན། །
ཀུན་བཏགས་བསྐྱེད་རིམ་གཞན་ནས་བཙལ་དུ་མེད། །ལྷ་ཉིད་ཕུང་ཁམས་ངོ་བོར་
ཤེས་ཙ་ན། །གདོས་བཅས་ཕུང་པོ་ལོགས་སུ་དོར་བྱ་མེད། །རྟེན་བཞི་བླ་མ་སྐུ་
བཞིར་ཤེས་ཙ་ན། །ཡོངས་གྲུབ་རྫོགས་རིམ་གཞན་ནས་བཙལ་དུ་མེད། །སྐུ་བཞི་
རྩ་ཡིག་ཐིག་རླུང་ཤེས་ཙ་ན། །སྙིགས་མའི་རྩ་ཁམས་ལོགས་སུ་དོར་བྱ་མེད། །
དུག་ལྔ་བླ་མའི་ཡེ་ཤེས་ཤར་ཙ་ན། །ཡེ་ཤེས་རྣམ་ལྔ་གཞན་ནས་བཙལ་དུ་མེད། །
ཡེ་ཤེས་དུག་ལྔའི་ངོ་བོར་ཤེས་ཙ་ན། །ཉོན་མོངས་ཆོས་བརྒྱད་ལོགས་སུ་དོར་བྱ་
མེད། །ཅིར་སྣང་སྐུ་དང་ཡེ་ཤེས་ཤར་ཙ་ན། །དག་པའི་སྣང་བ་གཞན་ནས་བཙལ་
དུ་མེད། །སྐུ་དང་ཡེ་ཤེས་རང་སྣང་ཤེས་ཙ་ན། །མ་དག་སྣང་བ་ལོགས་སུ་དོར་བྱ་
མེད། །ལས་དང་ཉོན་མོངས་སྡིག་སྒྲིབ་སྡུག་བསྔལ་དང་། །སྐྱེ་ཤི་བར་དོའི་འཁྲུལ་
སྣང་སྣ་ཚོགས་པའི། །ཀུན་རྟོག་རླུང་དམར་དྲག་ཏུ་འཚུབ་པ་འདི། །བླ་མའི་ཡེ་
ཤེས་གཅིག་གིས་ལམ་ཁྱེར་བ། །ནད་བརྒྱ་སྨན་གཅིག་དཀར་པོ་ཆིག་ཐུབ་ཡིན། །
ཐོས་བསམ་སྒོམ་པའི་གནད་དོན་ཇི་སྙེད་དང་། །ལྟ་སྒོམ་སྤྱོད་པའི་མན་ངག་ཐམས་
ཅད་དང་། །གཞི་ལམ་འབྲས་བུའི་སྣང་བ་སྣ་ཚོགས་དང་། །སྡེ་སྣོད་རྒྱུད་སྡེའི་
118



ཉམས་ལེན་ཇི་སྙེད་ལ། །བླ་མའི་ཡེ་ཤེས་གཅིག་ཏུ་ངོ་འཕྲོད་པ། །བརྒྱད་ཁྲི་བཞི་
སྟོང་ཆོས་ཀྱི་མདོ་འགག་ཡིན། །ཚིག་བརྒྱ་གནད་འགག་གཅིག་ཏུ་སྟོན་པ་ཡིན། །
དོན་བརྒྱ་ཉམས་མྱོང་གཅིག་ཏུ་འཆར་བ་ཡིན། །ཐབས་བརྒྱ་མན་ངག་གཅིག་ཏུ་དྲིལ་
བ་ཡིན། །ཆུ་བརྒྱ་ཟམ་འོག་གཅིག་ཏུ་འདུས་པ་ཡིན། །དེས་ན་སྐལ་ལྡན་ཚེ་འདིར་
གྲོལ་འདོད་རྣམས། །ལམ་ཟབ་བླ་མའི་རྣལ་འབྱོར་སྙིང་ལ་ཤར། །ཅིར་སྣང་བླ་
མའི་ཡེ་ཤེས་རང་ངོ་འཕྲོད། །མོས་གུས་ཕྱག་རྒྱ་ཆེན་པོའི་མཁའ་དབྱིངས་སུ། །
འཁོར་འདས་རྟོགས་པའི་རྫུན་རིས་རང་སར་གྲོལ། །བླ་མའི་གོ་འཕང་ཐོབ་པར་བྱིན་
གྱིས་རློབས། །ཞེས་དང༌།། ༈ །ཡང་སྣང་སྲིད་འཁོར་འདས་དབྱེར་མེད་དུ་ཤར་བའི་རྡོ་རྗེའི་ཐོལ་གླུ་
འདི་བླངས་སོ།། ཨ་ཧོ། སྣ་ཚོགས་སྣང་བ་མ་འགག་སྤྲུལ་སྐུ་ཡི་བླ་མ། །ཚོགས་
དྲུག་འཛིན་རྟོག་བྲལ་བའི་ཞིང་ཁམས་སུ་མཇལ་བས། །བུམ་དབང་བསྐྱེད་རིམ་མ་
བསྒོམ་ལྷུན་གྲུབ་ཏུ་གྱུར་ཏེ། །ངོ་བོ་ཉིད་གསུམ་ལྟ་བ་ཤུགས་འབྱུང་གིས་རྫོགས་
པའི། །གྲུབ་མཐའ་འཁོར་འདས་དབྱེར་མེད་གསེང་ལམ་ལ་བརྟེན་ནས། །འབྲས་
བུ་སྤྲུལ་སྐུ་ཐོབ་པའི་རྟེན་འབྲེལ་ཞིག་འགྲིག་བྱུང་། །སེམས་ཉིད་གསལ་སྟོང་ཟུང་
འཇུག་ལོངས་སྐུ་ཡི་བླ་མ། །མ་བཅོས་རང་བྱུང་རིག་པའི་ཞིང་ཁམས་སུ་མཇལ་
བས། །གསང་དབང་གཏུམ་མོ་མ་བསྒོམ་ལྷུན་གྲུབ་ཏུ་གྱུར་ནས། །རང་བྱུང་བཞི་
ཡི་ལྟ་བ་ཤུགས་འབྱུང་གིས་རྫོགས་ཏེ། །གྲུབ་མཐའ་མ་འདྲེས་ཡོངས་རྫོགས་
119



གསེང་ལམ་ལ་བརྟེན་ནས། །འབྲས་བུ་ལོངས་སྐུ་ཐོབ་པའི་རྟེན་འབྲེལ་ལ་ཡག་
བྱུང༌། །བདེ་སྟོང་ལྷན་ཅིག་སྐྱེས་པ་ཆོས་སྐུ་ཡི་བླ་མ། །ཐིག་ལེ་བདེ་སྟོང་དགའ་
བཞིའི་ཞིང་ཁམས་སུ་མཇལ་བས། །ཤེར་དབང་ཕོ་ཉ་མ་བསྒོམ་ལྷུན་གྲུབ་ཏུ་གྱུར་
ནས། །ཡས་བབ་དགའ་བཞིའི་ལྟ་བ་ཤུགས་འབྱུང་གིས་རྫོགས་ཏེ། །གྲུབ་མཐའ་
བདེ་སྟོང་ཆུང་བའི་གསེང་ལམ་ལ་བརྟེན་ནས། །འབྲས་བུ་ཆོས་སྐུ་ཐོབ་པའི་རྟེན་
འབྲེལ་ལ་ཡག་བྱུང་། །བདེ་སྟོང་རྣམ་ཀུན་མཆོག་ལྡན་ཉིད་སྐུ་ཡི་བླ་མ། །སྐྱོན་
མེད་གཉུག་མ་ཡེ་ཤེས་ཞིང་ཁམས་སུ་མཇལ་བས། །བཞི་པ་རྦ་རླབས་མ་བསྒོམ་
ལྷུན་གྲུབ་ཏུ་གྱུར་ཏེ། །མས་བརྟན་དགའ་བཞིའི་ལྟ་བ་ཤུགས་འབྱུང་གིས་རྫོགས་
པའི། །གྲུབ་མཐའ་བདེ་སྟོང་ཆེན་པོའི་གསེང་ལམ་ལ་བརྟེན་ནས། །འབྲས་བུ་ཉིད་
སྐུ་ཐོབ་པའི་རྟེན་འབྲེལ་ལ་ཡག་བྱུང་། །ཨ་ཧོ། ཆོས་ཅན་འཁོར་བ་ཞེས་བྱ་བཙལ་
བས་ནི་མ་རྙེད། །ཆོས་ཉིད་མྱ་ངན་འདས་པ་ལོགས་སུ་རང་མ་གྲུབ། །འཁོར་
འདས་དབྱེར་མེད་ངང་དུ་བདེ་མོ་རང་འདུག་མཁན། །ལམ་འབྲས་སྒོམ་ཆེན་མ་
གཏོགས་སུ་ཞིག་རང་མེད་འགྲོ། །རིགས་དྲུག་སེམས་ཅན་ལས་ཉོན་མ་དག་པའི་
སྣང་བ། །བདེ་གཤེགས་གསང་གསུམ་དག་པ་ཡེ་ཤེས་ཀྱི་སྣང་བ། །རྣལ་འབྱོར་
ཏིང་འཛིན་ཉམས་ཀྱིས་དབྱེར་མེད་དུ་བསྲེས་ནས། །སྣང་གསུམ་རང་སྣང་ཤེས་པའི་
ཏིང་འཛིན་གྱི་འཁོར་ལོ། །འཁོར་འདས་དབྱེར་མེད་ངང་དུ་བདེ་མོ་རང་འདུག་
120



མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །རྒྱུ་རྒྱུད་
དཀྱིལ་འཁོར་རྣམ་བཞི་ལྷུན་གྲུབ་ཀྱི་སྐུ་བཞི། །ཐབས་རྒྱུད་སྐུ་བཞི་ལམ་ཁྱེར་ཏིང་
འཛིན་གྱིས་སྦྱངས་པས། །འབྲས་རྒྱུད་གནས་འགྱུར་སྐུ་བཞིའི་ངོ་བོ་རུ་ཤར་བ། །
རྒྱུད་གསུམ་དབྱེར་མེད་རྟོགས་པ་ཡེ་ཤེས་ཀྱི་འཁོར་ལོ། །འཁོར་འདས་དབྱེར་མེད་
ངང་དུ་བདེ་མོ་རང་འདུག་མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་
མེད་འགྲོ། །ཀུན་གྱིས་མོས་པ་ཆོས་དབྱིངས་རྒྱ་མཚོ་རུ་ཞུགས་ཀྱང་། །རང་བྱུང་
རིག་པའི་ནོར་བུ་རྙེད་པ་རང་དཀའ་འདུག །སྙན་བརྒྱུད་ཚད་མའི་གདམས་ངག་
གནད་ཐོག་ཏུ་ཁེལ་ན། །འཁོར་འདས་དབྱེར་མེད་མཚོན་བྱ་འཕགས་ལམ་གྱི་ཡེ་
ཤེས། །མཚོན་བྱེད་དཔེ་ཡི་ཡེ་ཤེས་ད་ལྟ་ནས་འཆར་བས། །འཁོར་འདས་དབྱེར་
མེད་ངང་དུ་བདེ་མོ་རང་འདུག་མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་
རང་མེད་འགྲོ། །རྒྱུད་སྡེ་ཀུན་གྱི་ཟབ་དོན་རྟེན་འབྲེལ་གྱི་གནད་འགག །གསུང་
ངག་ལམ་འབྲས་མ་གཏོགས་གཞན་གྱིས་ནི་མི་རྟོགས། སྐལ་ལྡན་ཚེ་གཅིག་གྲོལ་
བ་རྙེད་འདོད་གཅིག་ཡིན་ན། །ལམ་འབྲས་སྒོམ་ཆེན་མཛོད་དང་གསང་ཆེན་གྱི་ཟབ་
གནད། །འཁོར་འདས་ལམ་གསུམ་རྟེན་འབྲེལ་རྣམ་གསུམ་དུ་བསྲེས་པས། །
གེགས་དང་གོལ་ས་ལམ་གྱི་རྟེན་འབྲེལ་དུ་ཤེས་ཏེ། །ཉོན་མོངས་རྣམ་རྟོག་རང་བྱུང་
ཡེ་ཤེས་སུ་ཤར་ཞིང་། །སྐྱོན་དང་བར་ཆད་ཡོན་ཏན་དངོས་གྲུབ་ཏུ་བླངས་ཏེ། །
121



སྣང་བ་ཐམས་ཅད་དགེ་བའི་བཤེས་གཉེན་དུ་འཆར་ནས། །ས་ལམ་ཡོན་ཏན་ཐམས་
ཅད་ཤུགས་འབྱུང་གིས་བགྲོད་དེ། །རེ་དོགས་རྩོལ་སྒྲུབ་བྲལ་བའི་གཉུག་མ་ཡི་རྣལ་
འབྱོར། །འཁོར་འདས་དབྱེར་མེད་ངང་དུ་བདེ་མོ་རང་འདུག་མཁན། །ལམ་
འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །བོགས་འབྱིན་སྲུང་བའི་མན་
ངག་གནད་ཐོག་དུ་འཁེལ་ན། །ཅིར་སྣང་དངོས་ཀུན་ལམ་གྱི་བོགས་འདོན་དུ་འགྱུར་
ཞིང་། །སྣ་ཚོགས་ཡུལ་སྣང་ཏིང་འཛིན་བདུད་རྩི་རུ་འཆར་ཏེ། །བདུད་དང་བར་
ཆད་རྣམ་གསུམ་རིགས་དབྱེ་བའི་གནད་ཀྱིས། །ཆེད་དུ་བོས་པའི་མགྲོན་བཞིན་ས་
ལམ་གྱི་ཡོན་ཏན། །འཇིག་རྟེན་ཆོས་བརྒྱད་ཡེ་ཤེས་ཆེན་པོ་ཡི་རྣམ་རོལ། །ལམ་
གྱི་གྲོགས་སུ་ཤར་བ་རྣལ་འབྱོར་གྱི་དབང་ཕྱུག །འཁོར་འདས་དབྱེར་མེད་ངང་དུ་
བདེ་མོ་རང་འདུག་མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་
འགྲོ། །ཀུན་བྱང་རྒྱུ་འབྲས་ཕྱི་ནང་རྟེན་འབྲེལ་གྱི་འཆར་ཚུལ། །སྣང་བ་སེམས་
སྒྲུབ་ཐུན་མོང་མ་ཡིན་པའི་གནད་ཀྱིས། །སྣང་སེམས་དབྱེར་མེད་རྟོགས་པ་ས་
བརྒྱད་པའི་ཡེ་ཤེས། །ཚོགས་སྦྱོར་ལོ་ཀའི་ལམ་གྱིས་ཇི་བཞིན་དུ་མཚོན་པས། །
བདག་གཞན་བདེ་སྡུག་སྣང་སེམས་འཁོར་འདས་ཀྱི་རྟོག་པ། །གཟུང་འཛིན་གཉིས་
སྣང་ནུབ་པ་འོད་གསལ་གྱི་འཁོར་ལོ། །འཁོར་འདས་དབྱེར་མེད་ངང་དུ་བདེ་མོ་རང་
འདུག་མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །རྒྱུ་
122



འབྲས་རྒྱས་འདེབས་འཁོར་འདས་བསྲེ་བ་ཡི་ཟབ་གནད། །སྙན་བརྒྱུད་ཚད་མའི་
མན་ངག་གནད་ཐོག་ཏུ་ཁེལ་ན། །འབྲས་བུ་སངས་རྒྱས་ཡེ་ཤེས་ད་ལྟ་ནས་རྫོགས་
པས། །དུས་གསུམ་དུས་མེད་རྟོགས་པ་གསང་ཆེན་གྱི་མྱུར་ལམ། །གྲངས་མེད་
གསུམ་གྱི་ཚོགས་བསགས་སྐད་ཅིག་ལ་འདུམས་ཏེ། །སྣང་སྲིད་རྒྱལ་བའི་ཡེ་ཤེས་
གཅིག་ཉིད་དུ་འཆར་བ། །འཁོར་འདས་དབྱེར་མེད་ངང་དུ་བདེ་མོ་རང་འདུག་
མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །འཁོར་
འདས་ཕྱི་ནང་མ་ལུས་རང་སྣང་དུ་ཐག་ཆོད། །རང་སེམས་གསལ་སྟོང་བརྗོད་བྲལ་
ཆོས་སྐུ་རུ་ངོ་འཕྲོད། །སྣང་སེམས་ཟུང་འཇུག་སྐུ་གསུམ་དབྱེར་མེད་ཀྱི་དགོངས་
པ། །ལྟ་བ་འཁོར་འདས་དབྱེར་མེད་ཇི་བཞིན་དུ་རྟོགས་ནས། །འཁོར་འདས་
དབྱེར་མེད་ངང་དུ་བདེ་མོ་རང་འདུག་མཁན། །ལམ་འབྲས་སྒོམ་ཆེན་མ་གཏོགས་
སུ་ཞིག་རང་མེད་འགྲོ། །རྒྱུ་རྒྱུད་དེ་ཉིད་དག་པ་ཆོས་སྐུ་ཡི་མཁའ་ལ། །ཐབས་
རྒྱུད་སྣང་སྟོང་འགག་མེད་རིམ་གཉིས་ཀྱི་འཇའ་ཚོན། །འབྲས་རྒྱུད་ལྷ་དང་རང་
རིག་དག་པ་རུ་འཆར་བས། །ཐབས་ཤེས་ཟུང་དུ་འཇུག་པ་སྒོམ་པ་ཡི་རྒྱལ་པོ། །
འཁོར་འདས་དབྱེར་མེད་ངང་དུ་བདེ་མོ་རང་སྐྱོང་མཁན། །ལམ་འབྲས་སྒོམ་ཆེན་མ་
གཏོགས་སུ་ཞིག་རང་མེད་འགྲོ། །འཁོར་འདས་ཆོས་ཀུན་དབྱིངས་ཀྱི་ལྟད་མོ་རུ་
མཐོང་བས། །གཟུང་འཛིན་འཁྲུལ་པའི་སེམས་སྣང་བཙལ་ན་ཡང་མ་རྙེད། །
123



འཁོར་བ་ཁམས་གསུམ་མྱང་འདས་སྐུ་གསུམ་དུ་ཤར་བས། །མ་དག་འཁོར་བའི་
གནས་རིགས་བཙལ་ན་ཡང་མ་རྙེད། །རྐྱེན་དང་བར་ཆད་ཡོན་ཏན་དངོས་གྲུབ་ཏུ་
ཤར་བས། །གེགས་དང་གོལ་ཤོར་ནོར་ས་བཙལ་ན་ཡང་མ་རྙེད། །ན་ཚ་སྡུག་
བསྔལ་ལམ་གྱི་བོགས་འདོན་དུ་ཤར་བས། །རྐྱེན་ངན་བར་དུ་གཅོད་པ་བཙལ་ན་
ཡང་མ་རྙེད། །ཁམས་གསུམ་སེམས་ཅན་ཐམས་ཅད་ཕ་མ་རུ་གོ་བས། །དགྲ་
གཉེན་ཆགས་སྡང་འཁྲུལ་རྟོག་བཙལ་ན་ཡང་མ་རྙེད། །རིགས་དྲུག་འགྲོ་བ་ཐམས་
ཅད་ཡི་དམ་དུ་ཤར་བས། །བདུད་དང་ལོག་འདྲེན་འབྱུང་པོ་བཙལ་ན་ཡང་མ་
རྙེད། །ཕྱི་སྣོད་འཇིག་རྟེན་ཐམས་ཅད་གཞལ་ཡས་སུ་ཤར་བས། །མ་དག་ས་རྡོའི་
སྣང་བ་བཙལ་ན་ཡང་མ་རྙེད། །ནང་བཅུད་སེམས་ཅན་ཐམས་ཅད་ཡི་དམ་དུ་ཤར་
བས། །ཉོན་མོངས་འཁོར་བའི་སེམས་ཅན་བཙལ་ན་ཡང་མ་རྙེད། །ཆོས་ཀུན་
སེམས་སུ་གྲོལ་བའི་དཔལ་གདེང་ལ་བརྟེན་ནས། །རེ་དོགས་ཟིལ་གནོན་སྣང་
སེམས་དབང་བསྒྱུར་གྱི་སྤྱོད་པ། །འཁོར་འདས་དབྱེར་མེད་ངང་ནས་བདེ་མོ་རང་
སྤྱོད་མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །ལྕགས་
སྲེག་ས་གཞིར་གཤིན་རྗེའི་ཕོ་ཉ་ཡིས་གཙེས་སོགས། །ཚ་གྲང་བཟོད་གླགས་བྲལ་
བ་དམྱལ་བ་ཡི་སྡུག་བསྔལ། །རབ་དགའ་བདེ་ཆེན་བསྐྱེད་པའི་ཡེ་ཤེས་སུ་འཆར་
བས། །ཐིག་ལེ་བདེ་སྟོང་དཀྱིལ་འཁོར་འཁོར་ལོ་ཡི་རྣལ་འབྱོར། །སྡུག་བསྔལ་
124



བདེ་ཆེན་ཉོན་མོངས་ཡེ་ཤེས་སུ་འཆར་ཞིང་། །འཁྲུལ་སྣང་ཆོས་སྐུར་གྲོལ་བའི་
རྣལ་འབྱོར་གྱི་དབང་ཕྱུག །འཁོར་འདས་དབྱེར་མེད་ངང་དུ་བདེ་མོ་རང་འདུག་
མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །སྐྱེ་ཤི་བར་
དོའི་འཁྲུལ་སྣང་སྣ་ཚོགས་ཀྱིས་མནར་བའི། །རིགས་དྲུག་འཁོར་བའི་འཁྲུལ་སྣང་
མུ་མཐའ་དང་བྲལ་བ། །ཀུན་རྟོག་ཆུ་རླུང་ཟད་མཐའ་མེད་པ་ཡི་རང་བཞིན། །
བརྒྱད་ཁྲི་བཞི་སྟོང་ལས་ཉོན་སྡིག་སྒྲིབ་ཀྱི་འདམ་རྫབ། །ཟིན་མེད་འཁོར་བའི་བྱ་
བཞག་ཆུ་གཉེར་དང་མཚུངས་པའི། །འདུ་བྱེད་ལས་ཀྱི་འཁོར་ལོ་ཟད་མཐའ་དང་
བྲལ་བ། །བརྗོད་བྲལ་རྒྱལ་བའི་ཡེ་ཤེས་གཅིག་ཉིད་དུ་ཤར་བས། །དུ་མ་རོ་གཅིག་
རྟོགས་པ་རྣལ་འབྱོར་གྱི་དབང་ཕྱུག །འཁོར་འདས་དབྱེར་མེད་ངང་དུ་བདེ་མོར་སྡོད་
ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །འཁོར་བ་
རིགས་དྲུག་གནས་སྦྱོང་ཞེ་གཉིས་ཀྱི་ཉམས་སྣང་། །ཕྱི་ནང་གྲུབ་མཐའི་ལམ་སྣང་
གནས་སྐབས་ཀྱི་འཆར་སྒོ། །འབྲས་བུ་སྐུ་དང་ཡེ་ཤེས་མཐར་ཐུག་གི་སྣང་བ། །
ད་ལྟའི་རིག་པ་སྐད་ཅིག་མའི་སྟེང་དུ་འཆར་བས། །གཞི་ལམ་འབྲས་གསུམ་དབྱེར་
མེད་དོན་དམ་གྱི་སངས་རྒྱས། །སྐུ་གསུམ་འདུ་འབྲལ་མེད་པའི་རྣལ་འབྱོར་གྱི་
དབང་ཕྱུག །འཁོར་འདས་དབྱེར་མེད་ངང་དུ་བདེ་མོར་སྡོད་ཆོག་པ། །ལམ་
འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །མི་གཙང་ངན་སྐྱག་ངར་
125



སྣབས་བཤང་གཅི་དང་རྣག་ཁྲག །རོ་མཆོག་བརྒྱ་ལྡན་ལྷ་ཡུལ་འཆི་མེད་ཀྱི་བདུད་
རྩི། །གཉིས་མེད་བདེ་ཆེན་ཡེ་ཤེས་གཅིག་ཉིད་དུ་ཤར་བས། །ཅི་ཟ་ཅི་འཐུང་ཟག་
མེད་ཡེ་ཤེས་ཀྱི་བདུད་རྩི། །གཙང་རྨེ་གཉིས་འཛིན་བྲལ་བའི་རོ་སྙོམས་ཀྱི་ཚོགས་
འཁོར། །འཁོར་འདས་དབྱེར་མེད་ངང་དུ་བདེ་མོ་རང་རོལ་མཁན། །ལམ་འབྲས་
སྒོམ་ཆེན་མ་གཏོགས་སུ་ཞིག་རང་མེད་འགྲོ། །གང་ཞིག་རྟེན་འབྲེལ་གསུམ་དང་
ལམ་གསུམ་དང་དྲོད་གསུམ། །ཉམས་གསུམ་ཏིང་འཛིན་གསུམ་དུ་འཁོར་འདས་
ཀུན་བསྲེ་བས། །སྣ་ཚོགས་ཡུལ་གྱི་སྣང་བ་ཏིང་འཛིན་གྱི་བོགས་འདོན། །ཉོན་
མོངས་ཆོས་བརྒྱད་རྣམ་རྟོག་རང་བྱུང་གི་ཡེ་ཤེས། །བཟང་ངན་རྐྱེན་གྱི་བསྐུལ་མ་ཡེ་
ཤེས་ཀྱི་རྩལ་འདོན། །སྣང་གྲག་རིག་གསུམ་ལྷ་སྔགས་ཆོས་སྐུ་ཡི་རོལ་པ། །
ལུས་ངག་ཡིད་གསུམ་རྒྱལ་བའི་གསང་གསུམ་གྱི་རྣམ་རོལ། །རྩ་ཐིག་རླུང་གསུམ་
སངས་རྒྱས་སྐུ་གསུམ་གྱི་ཞིང་ཁམས། །འཁོར་འདས་ལམ་གསུམ་རྡོ་རྗེའི་ཡེ་ཤེས་
ཀྱི་རང་གཟུགས། །གང་ཤར་གང་སྣང་སྐྱེ་མེད་ཆོས་སྐུ་ཡི་ཡོ་ལང་། །ཅིར་སྣང་
སྣོད་བཅུད་འཁོར་འདས་དབྱེར་མེད་ཀྱི་རང་བཞིན། །སྡུག་བཙིར་སེམས་འཛིན་མི་
དགོས་ཅིར་སྣང་ཀུན་ཏིང་འཛིན། །ཨུ་ཚུགས་རྣམ་རྟོག་མ་བཀག་ཀུན་རྟོག་ཉིད་ཡེ་
ཤེས། །ཞེ་འདོད་བསྒྲུབ་བྱ་མ་དམིགས་དགག་སྒྲུབ་ཀྱི་མཚང་གཞིག །སྤང་གཉེན་
ཐ་དད་མ་དམིགས་ཀུན་ཉོན་ཉིད་ཡེ་ཤེས། །འཁོར་འདས་དབྱེར་མེད་རྟོགས་པ་ལྟ་བ་
126



ཡི་རྒྱལ་པོ། །ཅིར་སྣང་ཆོས་སྐུར་ཤར་བ་སྒོམ་པ་ཡི་སྙིང་པོ། །བདེ་སྡུག་རོ་
སྙོམས་འཆར་བ་སྤྱོད་པ་ཡི་གནད་འགག །གཙང་རྨེ་གཉིས་འཛིན་བྲལ་བ་རོ་
སྙོམས་ཀྱི་ཚོགས་འཁོར། །སྤང་གཉེན་དབྱེར་མེད་རྟོགས་པ་སྒྲིབ་སྦྱོང་གི་མཐར་
ཐུག །སྣང་སེམས་རང་དབང་བསྒྱུར་བ་དྲོད་རྟགས་ཀྱི་སྙིང་པོ། །བདག་གཞན་
དབྱེར་མེད་ཤེས་པ་ཐེག་ཆེན་གྱི་རྩ་བ། །མཉམ་རྗེས་དབྱེར་མེད་སྐྱོང་བ་ཉམས་ལེན་
གྱི་སྙིང་པོ། །ཉིན་མཚན་འོད་གསལ་འདྲེས་པ་ཆོས་སྐུ་ཡི་རྣལ་འབྱོར། །འཁོར་
འདས་རོ་སྙོམས་འཆར་བ་ཉམས་ལེན་གྱི་མདོ་ཆིངས། །མདོར་ན་བདག་གཞན་
འཁོར་འདས་སྤང་གཉེན་དང་བདེ་སྡུག །གཙང་རྨེ་བཟང་ངན་དགྲ་གཉེན་འབྱོར་
རྒུད་དང་ཆགས་སྡང༌། །སྣང་སེམས་གཟུང་འཛིན་གཉིས་སྣང་རེ་དོགས་དང་
དགག་སྒྲུབ། །ཐམས་ཅད་རོ་སྙོམས་འཁོར་འདས་དབྱེར་མེད་དུ་ཤར་བས། །སྲིད་
ཞི་མཉམ་ཉིད་རྟོགས་པའི་ཡེ་ཤེས་ཀྱི་རྩལ་ཆེན། །རྫུ་འཕྲུལ་མངོན་ཤེས་སྐྱེ་འཆི་རང་
དབང་དུ་བསྒྱུར་སོགས། །འཁོར་འདས་དབྱེར་མེད་ངང་ནས་ཅི་དགའ་རུ་ངོམ་
མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །ཞེས་
དང༌།།་༈ །ཡང་སྨྲས་པ། ཨ་ཧོ། སྣ་ཚོགས་སྣང་བ་མ་འགག་ཡུལ་དྲུག་གི་འཇའ་
ཚོན། །ཚོགས་དྲུག་འཛིན་རྟོག་བྲལ་བའི་ནམ་མཁའ་རུ་ཤར་བས། །སྣང་ལ་དེར་
འཛིན་མེད་པ་བུམ་དབང་གི་ལྟ་བ། །ཟུང་འཇུག་སྒྱུ་མ་སྤྲུལ་སྐུའི་དཀྱིལ་འཁོར་དུ་
127



ཤར་བས། །འཁོར་འདས་དབྱེར་མེད་ངང་དེར་བདེ་མོར་སྡོད་ཆོག་པ། །ལམ་
འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །གཏུམ་མོའི་བདེ་དྲོད་རང་
བྱུང་ཡེ་ཤེས་ཀྱི་མེ་ཆེན། །བརྒྱད་ཁྲི་བཞི་སྟོང་ཉོན་མོངས་ནགས་ཁྲོད་དུ་འབར་
བས། །གསལ་ལ་ངོས་བཟུང་མེད་པ་གསང་དབང་གི་ལྟ་བ། །བདེ་ཆེན་ལོངས་
སྤྱོད་རྫོགས་སྐུའི་དཀྱིལ་འཁོར་དུ་ཤར་བས། །འཁོར་འདས་དབྱེར་མེད་ངང་དུ་བདེ་
མོར་སྡོད་ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །
བདེ་ཆེན་དགའ་བ་བཞི་ཡི་ཡེ་ཤེས་ཀྱི་ཆུ་རྒྱུན། །བདེ་སྟོང་ལྷན་སྐྱེས་ཡེ་ཤེས་རྒྱ་མཚོ་
རུ་བབས་པས། །བདེ་ལ་ཞེན་པ་མེད་པ་ཤེར་དབང་གི་ལྟ་བ། །ལྷན་སྐྱེས་བདེ་སྟོང་
ཆོས་སྐུའི་དཀྱིལ་འཁོར་དུ་ཤར་ཏེ། །འཁོར་འདས་དབྱེར་མེད་ངང་དེར་བདེ་མོར་
སྡོད་ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །བདེ་
ཆེན་ངང་གིས་ཤར་བ་ཡེ་ཤེས་ཀྱི་ཉི་ཟླ། །སྐྱོན་མེད་གཉུག་མ་ཡེ་ཤེས་མཁའ་
དབྱིངས་སུ་ཤར་བས། །བདེ་ཆེན་མཚན་རྟོག་བྲལ་བ་བཞི་པ་ཡི་ལྟ་བ། །འཁོར་
འདས་བདེ་སྟོང་ཉིད་སྐུའི་དཀྱིལ་འཁོར་དུ་ཤར་བས། །འཁོར་འདས་དབྱེར་མེད་
ངང་དེར་བདེ་མོར་སྡོད་ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་
མེད་འགྲོ། །རྗེས་ཐོབ་འཁྲུལ་སྣང་རང་མཚན་གཟུང་འཛིན་གྱི་ནགས་ཚལ། །
མཉམ་བཞག་བདེ་ཆེན་ཡེ་ཤེས་མེ་ཆེན་གྱིས་བསྲེགས་པས། །མཉམ་རྗེས་དབྱེར་
128



མེད་ཡེ་ཤེས་མེ་ཆེན་གྱི་འཁོར་ལོ། །འཁོར་འདས་དབྱེར་མེད་ངང་དེར་བདེ་མོར་
སྡོད་ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །ཅིར་
སྣང་ཐམས་ཅད་སྒོམ་གྱི་ངོ་བོ་རུ་འཆར་བས། །བསྒོམས་དང་མ་བསྒོམས་མེད་པ་
ཤུགས་འབྱུང་གི་རྣལ་འབྱོར། །གང་ཤར་དགག་སྒྲུབ་མེད་པ་བྱུང་རྒྱལ་དུ་བསྐྱངས་
ཏེ། །སྣང་སྲིད་རྒྱལ་བའི་ཡེ་ཤེས་གཅིག་ཉིད་དུ་ཤར་བའི། །འཁོར་འདས་དབྱེར་
མེད་ངང་དུ་བདེ་མོར་སྡོད་ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་
མེད་འགྲོ། །སྡུག་བསྔལ་ཀུན་གྱི་འབྱུང་གནས་རིགས་དྲུག་གི་སྐྱེ་སྒོ། །སྐྱེ་མེད་སྐུ་
གསུམ་མཁའ་དབྱིངས་ཆེན་པོ་རུ་འགག་ཀྱང་། །སྐྱེ་གནས་རང་དབང་བསྒྱུར་པ་
རྟེན་འབྲེལ་གྱི་རོལ་གར། །འཁོར་འདས་དབྱེར་མེད་ངང་དུ་ཅི་དགའ་རང་འཆར་
མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །སྡུག་བསྔལ་
ཀུན་གྱི་མཐར་ཐུག་འཆི་བ་ཡི་འཁྲུལ་སྣང་། །འོད་གསལ་མ་བུ་འཕྲད་པའི་རྩེ་དགའ་
རུ་ཤར་བས། །སྐྱེ་ཤིའི་བར་ལག་འགྱེལ་པ་རྣལ་འབྱོར་གྱི་དབང་ཕྱུག །འཁོར་
འདས་དབྱེར་མེད་ངང་དུ་བདེ་མོར་རང་འཆི་མཁན། །ལམ་འབྲས་སྒོམ་ཆེན་མ་
གཏོགས་སུ་ཞིག་རང་མེད་འགྲོ། །ཉིང་འཁྲུལ་སྡུག་བསྔལ་ཚད་མེད་བར་དོ་ཡི་གྲོང་
ཁྱེར། །བདེ་ཆེན་ལོངས་སྤྱོད་རྫོགས་སྐུའི་ཞིང་ཁམས་སུ་ཤར་བས། །བར་དོའི་
སྣང་བ་ལྷ་སྔགས་ཡེ་ཤེས་ཀྱི་རྣམ་རོལ། །འཁོར་འདས་དབྱེར་མེད་ངང་དུ་བདེ་མོ་
129



རང་འཆར་མཁན། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །
མདོར་ན་སྐྱེ་ཤི་བར་དོའི་འཁྲུལ་སྣང་གི་འཁོར་ལོ། །སྐྱེ་མེད་སྐུ་གསུམ་དོན་གྱི་རལ་
གྲི་ཡིས་ཕྲལ་བས། །འདི་ཕྱི་བར་དོ་དུས་གསུམ་དུས་མེད་དུ་རྟོགས་ཏེ། །འཁོར་
འདས་དབྱེར་མེད་ངང་དུ་སྐྱིད་ཉལ་རྒྱག་ཆོག་པ། །ལམ་འབྲས་སྒོམ་ཆེན་མ་
གཏོགས་སུ་ཞིག་རང་མེད་འགྲོ། །ཉིན་སྣང་ཆོས་ཀུན་དབྱིངས་སུ་ལྟད་མོ་རུ་མཐོང་
ཞིང་། །མཚན་དུས་འོད་གསལ་མཛེས་མས་འབྲལ་མེད་དུ་འཁྱུད་པས། །སྣང་
མུན་བར་ལག་འགྱེལ་བ་འོད་གསལ་གྱི་འཁོར་ལོ། །འཁོར་འདས་དབྱེར་མེད་ངང་
དུ་སྐྱིད་ཉལ་རྒྱག་ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་
འགྲོ། །ཉིང་འཁྲུལ་གཏི་མུག་གཉིད་ཀྱི་མུན་ནག་གི་སྨག་རུམ། །འོད་གསལ་ཆོས་
སྐུའི་ཟླ་བ་སྒྲིབ་མེད་དུ་ཤར་བས། །ཉིན་མཚན་ཁོར་ཡུག་འོད་གསལ་ཡེ་ཤེས་ཀྱི་
འཁོར་ལོ། །སྲབ་མཐུག་མདངས་བདེ་མི་རྟོག་འོད་གསལ་གྱི་རང་རྩལ། །སྦྱོང་
སྤེལ་སྤྲུལ་སྒྱུར་ཡུལ་སྣང་བལྟ་བ་ལ་སོགས་པ། །གཉིད་ཐུན་གཅིག་ལ་དབང་
བཞིའི་ཉམས་ལེན་ཀུན་རྫོགས་པས། །འཁོར་འདས་དབྱེར་མེད་ངང་དུ་སྐྱིད་ཉལ་
རྒྱག་ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །སྣང་
མཆེད་ཐོབ་གསུམ་ངོ་ཤེས་རྨི་ལམ་གྱི་འོད་གསལ། །དྲན་པ་རྣམ་གསུམ་ཐོགས་
མེད་ཉིང་འཁྲུལ་གྱི་གྲོང་ཁྱེར། །ལྷ་སྔགས་ཆོས་སྐུར་ཤར་བ་རྣལ་འབྱོར་གྱི་དབང་
130



ཕྱུག །འཆི་བ་བར་དོའི་གྲོང་ཁྱེར་ཅིག་ཅར་དུ་བཅོམ་པས། །འཁོར་འདས་དབྱེར་
མེད་ངང་དུ་སྐྱིད་ཉལ་རྒྱག་ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་
རང་མེད་འགྲོ། །གང་ཞིག་བརྗོད་པ་བྲལ་བའི་རང་བྱུང་གི་ཡེ་ཤེས། །འཁོར་ལོའི་
མགོན་པོའི་དྲིན་གྱིས་ཐོགས་མེད་དུ་ཤར་ཚེ། །སྐྱེ་རྒ་ན་འཆིའི་འཁྲུལ་སྣང་སྣ་
ཚོགས་ཀྱི་ནགས་ཚལ། །ཀུན་རྟོག་རླུང་དམར་དྲག་པོས་ཕྱོགས་མཐའ་ཀུན་ཁྱབ་
པ། །ཡེ་ཤེས་མེ་ཆེན་འབར་བའི་བོགས་འདོན་དུ་འཆར་བས། །གང་བྱུང་ལམ་དུ་
ཁྱེར་བ་རྣལ་འབྱོར་གྱི་དབང་ཕྱུག །འཁོར་འདས་དབྱེར་མེད་ངང་དུ་སྐྱིད་ཉལ་རྒྱག་
ཆོག་པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །འཁོར་
འདས་རྒྱལ་བའི་ཡེ་ཤེས་གཅིག་ཉིད་དུ་ཤར་ཚེ། །མ་དག་ཉོན་མོངས་འཁྲུལ་སྣང་
བཙལ་ན་ཡང་མ་རྙེད། །སྒོམ་ཞེས་སེམས་འཛིན་ལོགས་ནས་འཚོལ་དགོས་རང་
མེད་པར། །འཁོར་འདས་དབྱེར་མེད་ངང་དུ་སྐྱིད་ཉལ་རྒྱག་ཆོག་པ། །ལམ་འབྲས་
སྒོམ་ཆེན་མ་གཏོགས་སུ་ཞིག་རང་མེད་འགྲོ། །འཁོར་འདས་དབྱེར་མེད་ལྟ་བ་ཇི་
བཞིན་དུ་རྟོགས་ན། །དམིགས་མེད་བྱམས་དང་སྙིང་རྗེ་བྱང་ཆུབ་ཀྱི་སེམས་
གཉིས། །སྐུ་དང་ཡེ་ཤེས་སྣང་བ་འགག་མེད་ཀྱི་ཉམས་སྣང༌། །འཁོར་འདས་
དབྱེར་མེད་ངང་ནས་ཤུགས་འབྱུང་གིས་འཆར་བས། །ཚོགས་གཉིས་ཟུང་དུ་འཇུག་
པ་རྣལ་འབྱོར་གྱི་དབང་ཕྱུག །འཁོར་འདས་དབྱེར་མེད་ངང་དུ་སྐྱིད་ཉལ་རྒྱག་ཆོག་
131



པ། །ལམ་འབྲས་སྒོམ་ཆེན་མ་གཏོགས་སུ་ཞིག་རང་མེད་འགྲོ། །སྐྱེ་མེད་ཆོས་
སྐུའི་དགོངས་པ་མངོན་སུམ་དུ་མཛད་ཀྱང་། །འགག་མེད་རྟེན་འབྲེལ་གཟུགས་སྐུ་
འགོག་མེད་ཀྱི་སྣང་བས། །འཁོར་བ་ཇི་སྲིད་གནས་པ་དེ་སྲིད་ཀྱི་བར་དུ། །འཁོར་
འདས་དབྱེར་མེད་ངང་ནས་བདེ་མོ་རང་འཆར་མཁན། །ལམ་འབྲས་སྒོམ་ཆེན་མ་
གཏོགས་སུ་ཞིག་རང་མེད་འགྲོ། །མདོར་ན་ཐམས་ཅད་འཁོར་འདས་དབྱེར་མེད་ཀྱི་
རང་བཞིན། །གང་དུ་འདུག་ཀྱང་འཁོར་འདས་དབྱེར་མེད་ཀྱི་ཞིང་ཁམས། །སུ་
དང་འགྲོགས་ཀྱང་འཁོར་འདས་དབྱེར་མེད་ཀྱི་ཡི་དམ། །ཅི་ཟ་ཅི་འཐུང་འཁོར་
འདས་དབྱེར་མེད་ཀྱི་ཚོགས་འཁོར། །གང་ཤར་གང་སྣང་འཁོར་འདས་དབྱེར་མེད་
ཀྱི་རོལ་པ། །ཅི་བྱ་ཅི་བྱེད་འཁོར་འདས་དབྱེར་མེད་ཀྱི་ཡོ་ལང་། །བདེ་སྡུག་བཟང་
ངན་འཁོར་འདས་དབྱེར་མེད་ཀྱི་བདག་ཉིད། །སྣང་སྲིད་འཁོར་འདས་འཁོར་འདས་
དབྱེར་མེད་ཀྱི་ཡེ་ཤེས། །ཐམས་ཅད་ཐམས་ཅད་འཁོར་འདས་དབྱེར་མེད་ཀྱི་རང་
བཞིན། །སྣང་སྲིད་འཁོར་འདས་དབྱེར་མེད་ཨ་ལ་ལ་ཧོ་ཧོ། །ཞེས་པའང་དཔལ་ས་སྐྱའི་
གནས་མཆོག་ཏུ་སྨྲས་པའོ།། ༈ །མཁའ་སྤྱོད་མའི་བསྙེན་མཚམས་ལ་སྡོད་སྐབས་འོད་གསལ་གྱི་ཉམས་སྣང་
མང་པོ་ཤར་བའི་རྐྱེན་བྱས་ནས་ཐོལ་བྱུང་གི་མགུར་མ་འདི་འདྲ་ཞིག་བླངས་སོ། ཨ་ཧོ། མཉམ་པར་
བཞག་པའི་སེམས་ཉིད་འདི། །སྤྲིན་ཐག་ཆད་པའི་ནམ་མཁའ་འདྲ། །རིག་སྟོང་
རྗེན་ནེ་ཡེ་རེ་བར། །གཟུང་འཛིན་མི་གནོད་ངོ་མཚར་ཆེ། །རྗེས་ཐོབ་ཡུལ་གྱི་སྣང་
132



ཆ་འདི། །སྒྱུ་མས་སྤྲུལ་པའི་གྲོང་ཁྱེར་འདྲ། །བདེན་མེད་བུན་ནེ་ཤིག་གེ་བར། །
སྣ་ཚོགས་འགག་མེད་ངོ་མཚར་ཆེ། །རིག་སྟོང་གཉིད་ཀྱི་འོད་གསལ་འདི། །
མཁའ་ལ་ཉི་ཟླ་ཤར་བ་འདྲ། །གསལ་ལ་རྟོག་པ་མེད་པའི་ངང་། །སྒྲིབ་མེད་རང་
ཤར་ངོ་མཚར་ཆེ། །རིག་རྩལ་རྨི་ལམ་སྣང་བ་འདི། །མེ་ལོང་གཟུགས་ལ་རྩེ་བ་
འདྲ། །བདེན་པར་མེད་པ་ཤེས་བཞིན་དུ། །སྣ་ཚོགས་སྤྲུལ་བསྒྱུར་ངོ་མཚར་
ཆེ། །སེམས་ཉིད་གཞི་ཡི་འོད་གསལ་འདི། །དཔེར་ན་ནམ་མཁའ་སྟོང་པ་
འདྲ། །རང་བཞིན་གྲུབ་པ་མེད་བཞིན་དུ། །ཀུན་ལ་ཁྱབ་པ་ངོ་མཚར་ཆེ། །བསྐྱེད་
རྫོགས་ལམ་གྱི་འོད་གསལ་འདི། །གཞོན་ནུའི་བདེ་བ་མྱོང་བ་འདྲ། །ཉམས་མྱོང་
འགག་པ་མེད་བཞིན་དུ། །བརྗོད་དུ་མེད་པ་ངོ་མཚར་ཆེ། །སྐུ་གསུམ་འབྲས་བུའི་
འོད་གསལ་འདི། །ནོར་བུ་དགོས་འདོད་ཀུན་འབྱུང་འདྲ། །རྣམ་པར་རྟོག་མེད་ལྷུན་
གྲུབ་ངང་། །ཕྲིན་ལས་འཛད་མེད་ངོ་མཚར་ཆེ། །ཞེས་པའང་འོད་གསལ་གྱི་ཀློང་ནས་ཐོན་པའི་
གསང་ཚིག་གོ། ༈ །ཡང་དག་པའི་ལམ་ལ་ངེས་ཤེས་སྣ་ཚོགས་ཀྱང་འདྲོངས་པས་རྐྱེན་བྱས་ནས་དྲན་སྐུལ་གྱི་
གླུ་འདི་བླངས་སོ།། ཨ་ཧོ། ཡར་གཅིག་བལྟས་པས་དག་པ་མཁའ་སྤྱོད་ཀྱི་ཞིང་ན། །
རྩ་བརྒྱུད་དྲིན་ཆེན་བླ་མ་སྤྲིན་ཕུང་བཞིན་གཏིབས་པ། །མོས་གུས་དག་པའི་ཡུལ་དུ་
མེད་ཐབས་ནི་མི་འདུག །ཨ་ཕོའི་སེམས་པ་དག་པ་མཁའ་སྤྱོད་ལ་ཤོར་ནས། །
སྲིད་པ་འཁོར་བའི་གྲོང་འདིར་སྡོད་སྙིང་རང་མ་འདོད། །ཚེ་འདིར་མཁའ་སྤྱོད་
133



སྒྲུབས་ཤིག་སྒྲུབ་བརྩོན་གྱི་རྣལ་འབྱོར། །མར་གཅིག་བལྟས་པས་འཁོར་བ་ངན་
སོང་གི་གནས་ན། །མ་རྒན་རིགས་དྲུག་འཁྲུལ་སྣང་སྣ་ཚོགས་ཀྱིས་མནར་བ། །
བྱམས་དང་སྙིང་རྗེའི་ཡུལ་དུ་མེད་ཐབས་ནི་མི་འདུག །ཨ་ཕོའི་སེམས་པ་ཕ་མ་
རིགས་དྲུག་ལ་ཤོར་ནས། །ཞི་བདེ་ཐར་པའི་སྐམ་ས་བསྙེག་སྙིང་རང་མ་འདོད། །
སེམས་བསྐྱེད་སྙིང་སྟོབས་རེམས་ཤིག་བྱང་སེམས་ཀྱི་སྐྱེས་བུ། །ཕར་གཅིག་
བལྟས་པས་ཚོགས་དྲུག་འགག་མེད་ཀྱི་འཆར་སྒོ། །སྣ་ཚོགས་ཡུལ་སྣང་མ་འགག་
རྟེན་འབྲེལ་གྱི་རོལ་པ། །ཏིང་འཛིན་སྒྱུ་མའི་བོགས་འདོན་མེད་ཐབས་ནི་མི་
འདུག །ཨ་ཕོའི་སེམས་པ་ཡུལ་གྱི་བདུད་རྩི་ལ་ཤོར་ནས། །ཡུལ་མེད་སྟོང་རྐྱང་
མེད་དགག་བསྒོམ་སྙིང་རང་མ་འདོད། །སྣང་སྟོང་ཟུང་འཇུག་སྐྱོངས་ཤིག་སྒྱུ་མ་ཡི་
རྣལ་འབྱོར། །ཚུར་གཅིག་བལྟས་པས་རྣལ་འབྱོར་བྱ་བྲལ་གྱི་སྒོ་གསུམ། །ལྷ་
སྔགས་ཆོས་སྐུ་རང་ཤར་ཤུགས་འབྱུང་གི་སྒོམ་པ། །མ་བཅོས་གཉུག་མའི་རྒྱན་དུ་
མེད་ཐབས་ནི་མི་འདུག །ཨ་ཕོའི་སེམས་པ་རང་སེམས་འོད་གསལ་ལ་ཤོར་
ནས། །སྣ་ཚོགས་ཡུལ་ལ་བྱ་ར་གཏོད་སྙིང་རང་མ་འདོད། །རིག་སྟོང་བརྡར་ཤ་
.ཆོད་ཅིག་རི་ཁྲོད་ཀྱི་བན་རྒན། །ཞེས་སོ།། ༈ །རང་ལོ་ཞེ་དྲུག་པ་ཤིང་འབྲུག་ལོར་ཡང་མཁའ་
སྤྱོད་ཀྱི་སྒྲུབ་པ་ལ་ཆིག་དྲིལ་བྱས་པ་དེའི་ཚེ་དབེན་པ་ལ་དགའ་བའི་གཏམ་འདི་སྨྲས་སོ།། ཀྱེ་ཧོ། གནས་
དགོན་སྡེ་ཆེན་པོའི་བླ་བྲང་གི་དབུས་ན། །རྒྱན་གསེར་གྱི་ཐིག་ལེའི་ཕྲ་ཚོམ་གྱི་བཀོད་
134



པ། །སྟེང་གདུགས་དཀར་བླ་བྲེ་ཡལ་ཡོལ་དུ་བྲེས་ཤིང་། །ལོགས་ཞལ་བ་པ་ཏྲའི་
ལྡེབས་རིས་ཀྱི་བརྒྱན་པར། །འོག་ཁྲི་དང་ཟབ་ཆེན་འབོལ་གདན་གྱི་སྟེང་ན། །སྐུ་
དར་ཟབ་འཇམ་མཛེས་ན་བཟའ་ཡིས་སྤྲས་ཏེ། །ཞལ་ཞིམ་དགུ་མངར་བརྒྱའི་བཟའ་
བཏུང་ལ་སྤྱོད་བཞིན། །གྲོགས་བླ་ཆེན་མི་ཆེན་འདུ་ལོང་གི་འཁོར་ལོ། །འཁོར་
དགེ་འདུན་མང་པོའི་བཀུར་བསྟི་ཡིས་སྐྱོང་ཞིང་། །ནོར་ཤི་གསོན་དད་འབུལ་ཆར་
བཞིན་དུ་བབས་ཏེ། །ལས་དགོན་སྡེ་ཆོས་གཞིས་ཁ་འཛིན་ལ་གཡེང་བའི། །ཁོང་
སྙན་གྲགས་མངའ་ཐང་རྒྱས་པ་ཡི་བླ་ཆེན། །དུས་དེ་རིང་སྦྱིན་སྲེག་ཐལ་བ་རུ་གྱུར་
ཏེ། །རླུང་ངར་མའི་ཞགས་པས་བཏབ་པ་དེ་ཐོས་ནས། །གནས་དམྱལ་བའི་
ལྕགས་ཁང་དབང་མེད་དུ་ཁྲིད་པའི། །དགྲ་ཆོས་བརྒྱད་འདི་ལ་ཡ་ང་ཞིག་སྐྱེས་
བྱུང༌། །གནས་མི་མེད་དབེན་པའི་རི་སུལ་གྱི་ཁྲོད་ན། །སྟེང་བྲག་སྐྱིབས་ཉམས་
དགའ་རང་བྱུང་གི་བླ་བྲེ། །ལོགས་རྡོ་རྗེའི་བྲག་རི་འཇིག་མེད་ཀྱི་ཕ་མཁར། །འོག་
རྩ་འཇམ་འབོལ་གདན་ཞེན་མེད་ཀྱི་སྟན་གཙང་། །གོས་གཏུམ་མོ་ཨ་ཤད་གྲང་མེད་
ཀྱི་ན་བཟའ། །ཟས་སྔོ་དང་ཆུ་གཙང་སྡིག་མེད་ཀྱི་འཚོ་བ། །ནོར་ཆོག་ཤེས་
འཕགས་ནོར་འཛད་མེད་ཀྱི་གཏེར་ཆེན། །གྲོགས་བྱ་དང་རི་དྭགས་ཁྲོ་མེད་ཀྱི་སྐྱོ་
གྲོགས། །འཁོར་ལྷ་སྲིན་སྡེ་བརྒྱད་ཏིང་འཛིན་གྱི་བསྐུལ་འདེབས། །ལས་སྒོ་
གསུམ་བྱར་མེད་འདུན་མ་ཡི་ཡང་རྩེ། །གནས་ཐར་པའི་ཕ་མཁར་བཙན་ཐབས་སུ་
135



ཁྲིད་པའི། །ཕ་གྲུབ་ཐོབ་རྗེ་བཙུན་གོང་མ་ཡི་གདན་ས། །ང་དབེན་པའི་རི་ལ་
སེམས་པ་འདི་ཤོར་སོང་། །གནས་གླིང་ཁ་སྐྱེད་ཚལ་མེ་ཏོག་གི་རྭ་བར། །སྟེང་
ཟབ་ཆེན་བླ་བྲེ་འཇའ་ཚོན་ལྟར་བཀྲ་ཞིང་། །ལོགས་ཚོན་རིས་ཤེལ་ཁྲས་མཛེས་པ་ཡི་
ཕོ་བྲང་། །འོག་ཁྲི་དང་འབོལ་གདན་བཀོད་ལེགས་ཀྱི་སྟེང་ན། །སྐུ་དར་ཟབ་ལུ་
གུའི་ཚར་སློག་གི་སྦུག་ཏུ། །ཞལ་བག་མེད་ཤ་ཆང་ཞིམ་དགུ་ཡིས་བཀང་སྟེ། །
གྲོགས་ན་ཆུང་མཛེས་མའི་རྩེ་དགའ་ཡིས་སྐྱོང་ཞིང་། །འཁོར་ཕོ་མོ་མང་པོས་གུས་
གུས་དང་ཞུམ་ཞུམ། །ནོར་མི་རྒྱུ་གཅེས་གཅེས་བཙན་དབང་གིས་འཕྲོག་སྟེ། །
ལས་དགྲ་འདུལ་གཉེན་སྐྱོང་ཕོ་རབ་ཀྱི་ཕྱག་བཞེས། །ཁོང་མངའ་ཐང་གཟི་བྱིན་
རྒྱས་པ་ཡི་མི་ཆེན། །སྐྱེ་ཐག་ནག་ཙ་རེར་བཙོན་དོང་དུ་བཅུག་སྟེ། །འཁོར་གཤེད་
མའི་ཚོགས་ཀྱིས་བསྐོར་བ་དེ་མཐོང་ནས། །གནས་འཁོར་བའི་བཙོན་རྭར་དབང་
མེད་དུ་ཁྲིད་པའི། །དགྲ་འདོད་ཡོན་འདི་ལ་སྤུ་ཟིང་ཞིག་སྐྱེས་བྱུང་། །མ་མཁའ་
འགྲོའི་འདུ་ཚོགས་ལྷོ་སྤྲིན་ལྟར་ཁོལ་བའི། །གནས་རྒྱལ་ཁམས་ཕྱོགས་མེད་རོ་
སྙོམས་ཀྱི་སྤྱོད་ཡུལ། །རྒྱན་གཟའ་སྐར་ཐིག་ལེའི་ཕྲ་ཚོམ་གྱིས་སྤྲས་པའི། །སྟེང་
ནམ་མཁའ་ཡངས་པ་རང་བྱུང་གི་བླ་བྲེ། །ཡུལ་རྫ་སྤང་བྲག་རི་ནགས་ཚལ་གྱིས་
གཏམས་པའི། །ལོགས་ཁོར་ཡུག་མུ་ཁྱུད་ཏིང་འཛིན་གྱི་ཁང་བཟང༌། །རྒྱན་སྐྱེད་
ཚལ་མེ་ཏོག་ཕྲ་ཚོམ་གྱིས་བཀོད་པར། །འོག་ས་གཞི་ཡངས་པ་གཡོ་མེད་ཀྱི་མལ་
136



སྟན། །རྒྱན་སྟག་ཤམ་རུས་རྒྱན་དཔའ་ཆས་ཀྱིས་སྤྲས་ཤིང༌། །གོས་མི་ལྤགས་
གཡང་གཞི་མཁའ་འགྲོ་ཡི་ན་བཟའ། །རྫས་ཤ་ལྔ་བདུད་རྩིའི་རང་བཞིན་ལས་བྱུང་
བའི། །ཟས་ཁ་ལ་གང་འབབ་འཆི་མེད་ཀྱི་བཅུད་ལེན། །ཡུལ་ཉི་ཤུ་རྩ་བཞིར་རང་
བཞིན་གྱིས་བཞུགས་པའི། །གྲོགས་དཔའ་བོ་མཁའ་འགྲོ་འབྲལ་མེད་ཀྱི་སྐྱོ་
གྲོགས། །འཕྲལ་ཟས་གོས་རྩོལ་མེད་ཤུགས་འབྱུང་དུ་སྦྱོར་བའི། །འཁོར་སྣང་བ་
གདོང་འདེད་རྒྱལ་ཁམས་ཀྱི་ཕོ་མོ། །ཕྱི་ཚོགས་དྲུག་སྣང་བ་འགག་མེད་ཀྱི་འཆར་
སྒོ། །ནང་ཏིང་འཛིན་སྐྱ་མ་འཛད་མེད་ཀྱི་ལོངས་སྤྱོད། །ལས་གང་ཤར་སྣང་བ་
ལམ་ཁྱེར་གྱི་སྤྱོད་པ། །འབྲས་ཚེ་གཅིག་སངས་རྒྱས་འདུན་མ་ཡི་ཡང་རྩེ། །
གནས་སྐུ་བཞིའི་མཁར་སྒོར་བཙན་ཐབས་སུ་ཁྲིད་པའི། །ཡུལ་རྒྱལ་ཁམས་ཕྱོགས་
མེད་གྲུབ་ཐོབ་ཀྱི་ཤུལ་ལམ། །ང་ཀུན་བཟང་སྤྱོད་ལ་སེམས་པ་འདི་ཤོར་སོང་། །
གནས་གྲོང་ཁྱེར་བདེ་སྐྱིད་ཕུན་ཚོགས་ཀྱི་གླིང་ན། །གཞོན་ཤ་བཀྲག་དཀར་དམར་
མེ་ཏོག་ལྟར་རྒྱས་པའི། །ལུས་ལང་ཚོས་དྲེགས་པའི་མཚར་སྡུག་གི་ཕོ་མོ། །
གྲོགས་ན་མཉམ་སེམས་མཐུན་བསྡེབས་པ་ཡི་ཚོགས་རྣམས། །ནོར་ཟས་གོས་
ལོངས་སྤྱོད་ཕུན་ཚོགས་དང་ལྡན་པའི། །ལས་སོ་ནམ་བྲོ་གཞས་རྩེད་མོ་ལ་གཡེང་
བའི། །མི་རྣམ་རིག་བཀྲ་བ་དེ་རིང་གི་དུས་སུ། །ལུས་དུར་ཁྲོད་ཆེན་པོར་གཅེར་བུ་
རུ་དོར་ནས། །འཁོར་ཤ་གཟན་མང་པོས་བསྐོར་བ་དེ་མཐོང་ཚེ། །གནས་ངན་
137



འགྲོའི་གཡང་སར་དབང་མེད་དུ་གཡུག་པའི། །དགྲ་བག་མེད་འདི་ལ་དངངས་
སྐྲག་ཅིག་སྐྱེས་བྱུང་། །གནས་གར་སོང་གར་བསྡད་འོག་མིན་གྱི་ཞིང་ཁམས། །
སྟེང་དག་པ་མཁའ་སྤྱོད་མོས་གུས་ཀྱི་བླ་བྲེ། །འོག་འཁོར་བ་ངན་སོང་སྙིང་རྗེ་ཡི་
གདན་བཟང་། །ཕྱི་སྣང་བ་དཀར་དམར་ཏིང་འཛིན་གྱི་ཁང་བཟང་། །ནང་རང་བྱུང་
རིག་པ་འབྲལ་མེད་ཀྱི་སྐྱོ་གྲོགས། །སེམས་འོད་གསལ་ཆོས་སྐུ་རྣལ་འབྱོར་གྱི་ཕུག་
ནོར། །གྲོགས་སུ་དང་འགྲོག་ཀྱང་ཡི་དམ་གྱི་དཀྱིལ་འཁོར། །ཟས་ཅི་ཟ་ཅི་འཐུང་
བདུད་རྩི་ཡི་ཚོགས་འཁོར། །ནོར་ཏིང་འཛིན་ལོངས་སྤྱོད་འཛད་མེད་ཀྱི་གཏེར་
ཁ། །སེམས་ཏིང་འཛིན་གཡོ་མེད་ཡེ་ཤེས་ཀྱི་རྒྱལ་པོ། །ཡུལ་སྣང་སེམས་དབང་
བསྒྱུར་འཁོར་འབངས་དང་བྲན་གཡོག །ལས་ཅིར་སྣང་སྒྱུ་མ་ལམ་ཁྱེར་གྱི་སྤྱོད་
པ། །ཡུལ་གཉིས་འཛིན་བཤིག་པ་འདུན་མ་ཡི་ཡང་རྩེ། །ཕ་དྲིན་ཆེན་བླ་མ་སྤྱི་
གཙུག་གི་རྒྱན་བཟང་། །བྱམས་སྙིང་རྗེ་བྱང་སེམས་རང་སེམས་ཀྱི་སྐྱོ་གྲོགས། །
གོས་གཏུམ་མོའི་བདེ་དྲོད་རལ་མེད་ཀྱི་ན་བཟའ། །ཉིན་ཚོགས་དྲུག་ཡུལ་སྣང་ཡེ་
ཤེས་ཀྱི་རྩེ་གྲོགས། །མཚན་སྲབ་མཐུག་འོད་གསལ་འབྲལ་མེད་ཀྱི་གྲོགས་མོ། །
ནང་རིག་པ་རང་གསལ་འགྲན་མེད་ཀྱི་རྒྱལ་པོ། །ཕྱི་སྣང་བ་དབང་སྡུད་འཁོར་
འབངས་དང་བྲན་གཡོག །ལས་སྒོ་གསུམ་བྱ་བྱེད་ཚོགས་གཉིས་ཀྱི་ཡོ་ལང་། །
ལར་ཅི་བྱ་ཅི་བྱེད་ཡེ་ཤེས་ཀྱི་རོལ་པ། །དོན་གང་ཤར་སྐུ་གསུམ་ལམ་ཁྱེར་གྱི་སྤྱོད་
138



པ། །ང་འོད་གསལ་རྡོ་རྗེ་རང་གྲོལ་གྱི་རྣལ་འབྱོར། །གནས་འཁོར་འདས་དབྱེར་
མེད་དགོངས་པ་ལ་སྦྱོར་བའི། །ཁོང་སྙིང་པོའི་དོན་ལ་སེམས་པ་འདི་ཤོར་སོང་། །
ཅེས་དང་།། ༈ །སྒྲུབ་བརྒྱུད་ཤིང་རྟ་བརྒྱད་ཀྱི་བླ་མ་ལ་གསོལ་བ་འདེབས་པ་བྱིན་རླབས་འོད་ཕུང་འབར་བའི་ཉི་
མ་ཞེས་བྱ་བ་འདིའང་བྱས་སོ།། ཨ་ཧོ། མཁན་སློབ་ཆོས་གསུམ་བི་རོ་ལྕེ་བཙུན་དང་ཀློང་
ཆེན། །རྗེ་འབངས་ཉེར་ལྔ་གཏེར་སྟོན་བརྒྱ་རྩ་ལ་སོགས་པ། །ཀ་དག་འོད་གསལ་
ཆོས་སྐུའི་གཞལ་ཡས་ཀྱི་དབུས་སུ། །ལྷུན་གྲུབ་འཇའ་ལུས་རྡོ་རྗེའི་འོད་སྐུ་རུ་
བཞེངས་པ། །སྔ་འགྱུར་རིག་འཛིན་བརྒྱུད་པ་སྙིང་དབུས་ནས་དྲན་བྱུང་། །རིམ་
དགུ་ཐེག་པའི་བརྗོད་བྱ་ཨ་ཏི་ལ་རྫོགས་ནས། །སྣང་བཞི་མཐར་ཕྱིན་ཡེ་ཤེས་བླ་མའི་
ས་ནོན་པར། །དྲིན་ཆེན་རྩ་བའི་བླ་མས་བྱིན་གྱིས་རང་རློབས་ཤིག །ཨ་ཧོ། ཤིང་
རྟ་རྣམ་གཉིས་ཇོ་རྔོག་འབྲོམ་གསུམ་ལ་སོགས་པ། །རྨད་བྱུང་བྱང་ཆུབ་སེམས་ཀྱི་
གཞལ་ཡས་ཀྱི་དབུས་སུ། །བསྟན་འགྲོའི་དཔལ་མགོན་དམ་པ་གཅིག་ཉིད་དུ་
བཞེངས་པའི། །བཀའ་གདམས་གསར་རྙིང་བརྒྱུད་པའི་བླ་མ་དེ་མཁྱེན་ནོ། །ལྟ་བ་
མཐའ་བྲལ་དབུ་མ་ཆེན་པོའི་དོན་རྟོགས་ཤིང་། །སྤྱོད་པ་རྒྱལ་བའི་སྲས་ཀྱི་མཛད་པ་
ཀུན་རྫོགས་ཏེ། །འབྲས་བུ་ཚོགས་གཉིས་མཐར་ཕྱིན་སྐུ་གཉིས་མངོན་འགྱུར་
བར། །དྲིན་ཆེན་རྩ་བའི་བླ་མས་བྱིན་གྱིས་རང་རློབས་ཤིག །བིརླུ་གོང་མ་ལྔ་
སོགས་ས་ངོར་དང་ཚར་པ། །ཡོངས་རྫོགས་བསྟན་པའི་མངའ་བདག་ས་སྐྱ་པའི་
139



བརྒྱུད་པ། །འཁོར་འདས་དབྱེར་མེད་ཆོས་སྐུའི་གཞལ་ཡས་ཀྱི་དབུས་སུ། །
འབྲས་བུ་ལྷུན་གྲུབ་སྐུ་བཞིའི་ངོ་བོ་རུ་བཞུགས་པ། །གསུང་ངག་ལམ་འབྲས་བརྒྱུད་
པའི་བླ་མ་དེ་མཁྱེན་ནོ། །དབང་པོ་རབ་འབྲིང་ཐ་གསུམ་ཚེ་གཅིག་ལ་གྲོལ་བའི། །
རྟེན་འབྲེལ་ཟབ་མོའི་ལམ་མཆོག་གནད་ཐོག་ཏུ་འཁེལ་བར། །དྲིན་ཆེན་རྩ་བའི་བླ་
མས་བྱིན་གྱིས་རང་རློབས་ཤིག །ནཱ་རོ་པཎ་ཆེན་མར་མི་དྭགས་གསུམ་ལ་སོགས་
པ། །མི་མེད་དབེན་པའི་རི་སུལ་གཞལ་ཡས་ཀྱི་དབུས་སུ། །སྙིང་པོའི་སྒྲུབ་ལ་
གཞོལ་བའི་རྣལ་འབྱོར་གྱི་དབང་ཕྱུག །གྲུབ་མཆོག་མར་པ་བཀའ་བརྒྱུད་སྙིང་
དབུས་ནས་དྲན་བྱུང་། །འདིར་སྣང་ཚེ་འདིའི་འདུན་མ་ཐལ་བ་ལྟར་བོར་ནས། །
དཀའ་སྤྱད་སྙིང་རུས་དྲག་པོས་སྒྲུབ་པ་ལ་གཞོལ་བའི། །གྲུབ་ཐོབ་བཀའ་བརྒྱུད་
གོང་མའི་རྗེས་ཤུལ་དེ་ཟིན་པར། །དྲིན་ཆེན་རྩ་བའི་བླ་མས་བྱིན་གྱིས་རང་རློབས་
ཤིག །ཡེ་ཤེས་མཁའ་འགྲོ་རྣམ་གཉིས་ཁྱུང་པོ་ལ་སོགས་པའི། །རྒྱུན་མཐའི་བྱང་
སེམས་ཕྲེང་བ་གསེར་རི་ལྟར་དངར་བའི། །ཐབས་ལམ་ཆོས་དྲུག་ཟབ་མོའི་གཞལ་
ཡས་ཀྱི་དབུས་སུ། །འོད་གསལ་ཕྱག་རྒྱ་ཆེན་པོའི་རྣལ་འབྱོར་དུ་བཞུགས་པའི། །
ཟབ་ལམ་ཤངས་པ་བརྒྱུད་པའི་བླ་མ་དེ་དྲན་བྱུང་། །ཉིན་སྣང་ཆོས་ཀུན་དབྱིངས་ཀྱི་
ལྟད་མོ་རུ་མཐོང་ཞིང་། །མཚན་དུས་འོད་གསལ་མཛེས་མས་འབྲལ་མེད་དུ་འཁྱུད་
པར། །དྲིན་ཆེན་རྩ་བའི་བླ་མས་བྱིན་གྱིས་རང་རློབས་ཤིག །ཕ་གཅིག་དམ་པ་མ་
140



གཅིག་ལབ་སྒྲོན་ལ་སོགས་པ། །རྒྱལ་བའི་ཡུམ་དོན་ཞི་བྱེད་གཅོད་ཡུལ་ཀྱི་བླ་
མ། །རྣམ་ཀུན་མཆོག་ལྡན་འོད་གསལ་སྟོང་ཉིད་ཀྱི་གཞལ་ཡས། །འཁོར་འདས་
རོ་སྙོམས་སྤྱོད་པའི་དཔའ་བོ་ཡི་དམ་པ། །ཞི་གཅོད་བརྒྱུད་པའི་བླ་མ་སྙིང་དབུས་
ནས་དྲན་བྱུང༌། །བདག་འཛིན་སྙེམས་བྱེད་འཁྲི་བ་བཙན་ཐབས་སུ་ཆོད་དེ། །
བདག་མེད་ཡུམ་གྱི་དགོངས་དོན་མངོན་སུམ་དུ་འགྱུར་བར། །དྲིན་ཆེན་རྩ་བའི་བླ་
མས་བྱིན་གྱིས་རང་རློབས་ཤིག །དུས་ཞབས་ཆེ་ཆུང་ཙ་མི་རྒ་ལོ་དང་ཇོ་ཞལ། །
དཔལ་ལྡན་དུས་འཁོར་སྦྱོར་དྲུག་བརྒྱུད་པ་ཡི་བླ་མ། །བདེ་ཆེན་འཕོ་འགྱུར་མེད་
པའི་གཞལ་ཡས་ཀྱི་དབུས་སུ། །འཕོ་མེད་དྭངས་མ་རྡོ་རྗེའི་སྐུ་མཆོག་ཏུ་བཞེངས་
པའི། །དུས་འཁོར་སྦྱོར་དྲུག་བརྒྱུད་པའི་བླ་མ་དེ་མཁྱེན་ནོ། །འཕོ་བཅས་སྲིད་པའི་
རྒྱུ་བ་དབུ་མ་རུ་འགགས་ཏེ། །འཕོ་བྲལ་དྭངས་མ་རྡོ་རྗེའི་སྐུ་མཆོག་དེ་འགྲུབ་
པར། །དྲིན་ཆེན་རྩ་བའི་བླ་མས་བྱིན་གྱིས་རང་རློབས་ཤིག །རྡོ་རྗེ་ཕག་མོ་གྲུབ་
ཐོབ་ཨོ་རྒྱན་པ་ལ་སོགས། །རྡོ་རྗེ་གསུམ་མཆོག་བསྙེན་སྒྲུབ་བརྒྱུད་པ་ཡི་བླ་མ། །
འཕོ་བྲལ་རྡོ་རྗེའི་གཞལ་ཡས་གཞོམ་མེད་ཀྱི་དབུས་སུ། །འཕོ་ཆེན་དྭངས་མ་འོད་
སྐུའི་ངོ་བོ་རུ་བཞུགས་པའི། །རྡོ་རྗེ་གསུམ་མཆོག་བསྙེན་སྒྲུབ་བརྒྱུད་པའི་ཚོགས་
དྲན་བྱུང་། །ཐ་མལ་སྒོ་གསུམ་རྡོ་རྗེའི་གསང་གསུམ་དུ་བསྡོམ་ནས། །མི་འགྱུར་རྡོ་
རྗེའི་སྐུ་གསུམ་མངོན་སུམ་དུ་འགྱུར་བར། །དྲིན་ཆེན་རྩ་བའི་བླ་མས་བྱིན་གྱིས་རང་
141



རློབས་ཤིག །དེ་ལྟར་ཤིང་རྟ་བརྒྱད་ཀྱི་བཀའ་བབས་ཀྱི་ཆུ་བོ། །གང་ཐུགས་ཡེ་
ཤེས་རྒྱ་མཚོར་གཡོ་མེད་དུ་བསྐྱིལ་ནས། །མན་ངག་རིན་ཆེན་བྱེ་བའི་གཏེར་ཆེན་དེ་
བརྡོལ་བས། །སྐལ་བཟང་སྐུ་བཞི་ནོར་བུའི་དགའ་སྟོན་ལ་སྦྱོར་བའི། །རྩ་བའི་བླ་
མ་རྡོ་རྗེ་གཟི་བརྗིད་དེ་མཁྱེན་ནོ། །རྡོ་རྗེའི་ཡེ་ཤེས་སྙིང་གི་ཐིག་ལེ་རུ་འཕོས་ཏེ། །
གྲུབ་གཉིས་དངོས་གྲུབ་ནོར་བུའི་དགའ་སྟོན་ལ་རོལ་ནས། །མགོན་པོ་ཁྱེད་ཀྱི་ཕྲིན་
ལས་བྱེད་པར་རང་ཤོག་ཅིག །ཅེས་པའོ།། ༈ །རིག་གསར་སྐབས་མཐོང་ཐོས་ཀྱི་གནས་སྐབས་
གང་གིས་ཀྱང་ཡིད་ཤིན་ཏུ་སྐྱོ་བ་ཁོ་ན་བྱུང་བའི་ཚེ་སྐྱོ་གླུ་འདི་འདྲ་ཞིག་བླངས་སོ།། ཀྱེ་མ་ཀྱེ་ཧུད་སྙིགས་མ་
ལྔ་བདོའི་འགྲོ། །ཆོས་དང་འཇིག་རྟེན་གཉིས་ཆར་མེད་པ་ཡི། །སྐྱེ་བོ་གདུག་པའི་
གཡོག་ཏུ་བཀོལ་གྱུར་པའི། །ང་དང་ང་འདྲའི་ལས་ངན་སེམས་ཅན་ལ། །ཕ་
གཅིག་བླ་མ་མཆོག་གསུམ་ཐུགས་རྗེ་ཡིས། །སྐྱབས་མགོན་དཔུང་གཉེན་དམ་པ་
མཛད་དུ་གསོལ། །ཀྱེ་མ་བདག་ཅག་དལ་འབྱོར་མི་ལུས་ཐོབ། །རྒྱལ་བའི་བསྟན་
པ་མཆོག་གི་སྒོ་རུ་ཞུགས། །མཚན་ལྡན་བླ་མ་དམ་པས་རྗེས་སུ་བཟུང༌། །སྐྱེ་བ་
གཏན་གྱི་འདུན་མ་བསྒྲུབ་རྒྱུ་ལ། །གདུག་ཅན་སྐྱེ་བོའི་བྲན་གཡོག་ཏུ་གྱུར་ཏེ། །
རང་གཞན་དབང་མེད་སྡིག་པའི་ལས་ལ་བཀོལ། །ཉིན་མཚན་ངལ་དུབ་ཁོ་ནས་
དུས་འདས་པས། །དལ་འབྱོར་སྟོང་ལོག་བྱས་སྙམ་ང་རེ་འགྱོད། །ཕན་བདེའི་
འབྱུང་གནས་ཐུབ་བསྟན་རིན་ཆེན་སྒྲོན། །སྤེལ་བའི་ཐབས་ལ་སྙིང་ནས་སྤྲོ་གྱུར་
142



ཅིང་། །འཛིན་སྤེལ་གཡར་དམ་བདག་གིས་བཅས་མོད་ཀྱི། །རང་རྐྱེན་ཤེས་རབ་
སྙིང་རྗེ་མི་ལྡན་ཞིང་། །གཞན་རྐྱེན་བསྟན་ལ་དད་པ་ཆེས་ཉུང་བས། །བསྟན་པ་
གསལ་བའི་ནུས་པ་མ་མཆིས་རྐྱེན། །བསྟན་པའི་ཞབས་ཏོག་མ་གྲུབ་ང་རེ་
འགྱོད། །མ་གྱུར་འགྲོ་ཀུན་འཁོར་བའི་རྒྱ་མཚོ་ལས། །འདྲེན་པའི་འགན་ཁུར་
བདག་ལ་ཡོད་མོད་ཀྱི། །རང་གི་རང་མགོ་རང་གིས་མི་ཐོན་པས། །སེམས་ཅན་
འགྲོ་དོན་མ་གྲུབ་ང་རེ་འགྱོད། །ལུས་སེམས་སྐྱེད་པའི་དྲིན་ཆེན་ཕ་མ་ཡིས། །འདི་
ཕྱིའི་རེ་ལྟོས་བདག་ལ་བཅོལ་མོད་ཀྱི། །རང་ཉིད་བླུན་པོའི་བྲན་གཡོག་ཏུ་གྱུར་
ནས། །ཕ་མའི་དྲིན་ལན་མ་གསོས་ང་རེ་འགྱོད། །དཔལ་མགོན་བླ་མ་རྫོགས་པའི་
སངས་རྒྱས་ཀྱིས། །གདམས་ངག་སྙན་བརྒྱུད་སྨིན་གྲོལ་ཕ་ཕོག་བསྩལ། །ཐུགས་
ཀྱི་དགོངས་པ་བདག་གི་བསྐང་འོས་ཀྱང་། །དབང་མེད་གཞན་གྱིས་སྡིག་པའི་ལས་
ལ་བཀོལ། །བླ་མའི་དགོངས་རྫོགས་མ་གྲུབ་ང་རེ་འགྱོད། །མཁན་སློབ་དཀོན་
མཆོག་གསུམ་པོ་དཔང་བཞག་ནས། །སོ་ཐར་སྡོམ་པ་བསྲུང་བར་ཁས་བླངས་
ཀྱང་། །བདུད་ཀྱིས་དབང་བསྒྱུར་སྐལ་ངན་དབང་ཤོར་བས། །སོ་ཐར་སྡོམ་པ་མ་
བསྲུངས་ང་རེ་འགྱོད། །ཕྱོགས་བཅུའི་སངས་རྒྱས་བྱང་སེམས་དཔང་བཞག་
ནས། །བྱང་སེམས་སྡོམ་པ་བསྲུང་བར་ཁས་བླངས་ཀྱང་། །རྟག་ཏུ་རང་རྒྱལ་
གཞན་ཕམ་བསམ་བློ་ཡིས། །བྱང་སེམས་སྡོམ་པ་ཉམས་པས་ང་རེ་འགྱོད། །རྗེ་
1 43



བཙུན་བླ་མ་ཡི་དམ་དཀྱིལ་འཁོར་ལྷ། །དཔའ་བོ་མཁའ་འགྲོའི་ཚོགས་རྣམས་དཔང་
བཞག་ནས། །གསང་སྔགས་དམ་ཚིག་བསྲུང་བར་ཁས་བླངས་ཀྱང་། །འཁྲུལ་
སྣང་རྒྱ་འབྱམས་ཁོ་ནས་དུས་འདས་པས། །སྔགས་ཀྱི་སྡོམ་པ་ཤོར་བས་ང་རེ་
འགྱོད། །ཀྱི་ཧུད་ལས་ཉོན་གདུག་པའི་བྲན་གྱུར་ཅིང་། །རང་གཞན་དབང་མེད་
སྡིག་པའི་ལས་ལ་སྤྱོད། །བསླབ་བྱ་དམ་ཚིག་སྡོམ་པ་ཐམས་ཅད་ཉམས། །དམྱལ་
བའི་བུད་ཤིང་ཡིན་སྙམ་ང་རེ་འགྱོད། །དཔལ་མགོན་བླ་མ་སངས་རྒྱས་དངོས་དང་
མཇལ། །ཚེ་གཅིག་སངས་རྒྱས་འགྲུབ་པའི་གདམས་ངག་བསྩལ། །ཚེ་དང་སྒྲུབ་
པ་མཉམ་པར་དམ་བཅས་ཀྱང་། །དམ་བཅའ་ཚད་དུ་མ་འཁྱོལ་ང་རེ་འགྱོད། །མི་
མེད་དབེན་པའི་རི་སུལ་དམ་པ་རུ། །ཕུང་པོ་འཇའ་ལུས་བསྒྲུབ་རྒྱུ་ཡིན་པ་ལ། །
རྣམ་གཡེང་ཉོན་མོངས་ཅན་གྱི་གྲོང་གསེབ་ཏུ། །རོ་དྲི་ཕ་ལེར་ལུས་པ་ང་རེ་
འགྱོད། །ང་རེ་འགྱོད་ཀྱང་དེ་ལ་བྱ་ཐབས་བྲལ། །འོན་ཀྱང་རང་ངོས་ཉམས་ལེན་
འདི་ཙམ་སྟེ། །སྲོག་གི་ཕྱིར་ཡང་དཀོན་མཆོག་བློས་མི་གཏོང་། །རྒྱལ་སྲིད་ཆེད་
དུའང་ལས་འབྲས་ཁྱད་མི་གསོད། །ཅི་ལ་ཐུག་ཀྱང་བྱང་སེམས་བློས་མི་གཏོང་། །
གཤེད་མས་བྲབ་ཀྱང་དྲན་པ་གསུམ་མི་བརྗེད། །ཇི་ལྟར་བཀོལ་ཡང་སྒྱུ་མ་རྨི་ལམ་
གོ །འདི་ནི་ཁོ་བོའི་རྣམ་ཐར་སྙིང་པོ་ཡིན། །ཁྱད་པར་དམ་པ་རྡོ་རྗེ་འཆང་དབང་
དེས། །འཁོར་འདས་ཆོས་ཀུན་རང་སེམས་ཆོ་འཕྲུལ་དང་། །སེམས་ཉིད་གསལ་
144



སྟོང་བླ་མ་སྐུ་གསུམ་དུ། །རང་ངོ་སྤྲད་པའི་ཚུལ་ལ་བསྒོམ་པ་ཡི། །ཉམས་སུ་མྱོང་
བའི་རྟོགས་ཚད་མ་མཆིས་ཀྱང་། །མོས་པའི་གོ་ཡུལ་རྡོ་ལ་རི་མོ་བཞིན། །མི་ལྡོག་
ཡིད་ཆེས་སྙིང་ལ་རྙེད་འདི་ཙམ། །ད་ལྟའི་དུས་ན་སྐྱོ་གྲོགས་གཅིག་པུར་གྱུར། །ཐ་
མལ་ཤེས་པ་སངས་རྒྱས་རློན་པ་དང༌། །ཅིར་སྣང་ཐམས་ཅད་ཆོས་སྐུའི་ཞིང་
ཁམས་སུ། །རང་ངོ་སྤྲད་པའི་བཀའ་དྲིན་འདི་བསམ་ཚེ། །མི་བཟོད་དད་པའི་མཆི་
མ་གཡོ་བར་འགྱུར། །གང་དུ་འདུག་ཀྱང་ཆོས་སྐུའི་ཞིང་ཁམས་ཏེ། །སུ་དང་
འགྲོགས་ཀྱང་ཆོས་སྐུའི་ཡི་དམ་ལྷ། །ཅི་ཟ་ཅི་འཐུང་ཆོས་སྐུའི་ཚོགས་འཁོར་
དང༌། །ཅི་བྱ་ཅི་བྱེད་ཆོས་སྐུའི་ཡོ་ལང་སྟེ། །བདེ་སྡུག་བཟང་ངན་འབྱོར་རྒུད་ལ་
སོགས་པ། །ཐམས་ཅད་ཆོས་ཉིད་སྟོང་པའི་རོལ་པར་གོ །ཆོས་སྐུའི་རྣལ་འབྱོར་
ཇི་ལྟར་བྱས་ཀྱང་སྐྱིད། །བདེ་སྡུག་སྣ་ཚོགས་རྨི་ལམ་སྣང་བ་འདྲ། །སྐྱེ་ཤི་བར་དོ་
སྒྱུ་མའི་རོལ་རྩེད་འདྲ། །གནས་ཡུལ་ལོངས་སྤྱོད་དྲི་ཟའི་གྲོང་དང་མཚུངས། །
འདོད་ཡོན་སྤྱོད་མེད་སྨིག་རྒྱུའི་ཆུ་དང་འདྲ། །མཛེས་མར་སྣང་བ་ནམ་མཁའི་འཇའ་
ཚོན་འདྲ། །སྣང་བ་སྣང་སྟོང་ཆུ་ཡི་ཟླ་བ་བཞིན། །གྲག་པ་གྲག་སྟོང་བྲག་ཅའི་སྒྲ་
དང་མཚུངས། །རིག་པ་རིག་སྟོང་ནམ་མཁའི་གློག་འགྱུ་བཞིན། །རྙེད་དང་མ་རྙེད་
བདེ་དང་མི་བདེ་དང་། །གྲགས་དང་མི་གྲགས་བསྟོད་དང་སྨད་པ་སྟེ། །འཇིག་
རྟེན་ཆོས་བརྒྱད་ཡེ་ཤེས་རོལ་པར་ཤར། །མིག་ཡོར་རབ་རིབ་ནམ་མཁའི་སྤྲིན་
145



བཞིན་རྟོགས། །སྒྱུ་མའི་རྣལ་འབྱོར་བདེ་སྡུག་རྫུན་དུ་ཟད། །དེ་སྐད་མདོ་ཁམས་
ཤར་ནས་འཁྱམས་པ་ཡི། །སྤྲང་རྒན་འཇམ་དབྱངས་བློ་གསལ་ཞེས་བགྱི་བས། །
དཔལ་ལྡན་ས་སྐྱར་གྲགས་པའི་གནད་མཆོག་ཏུ། །མེ་འབྲུག་གྲོ་བཞིན་ཟླ་བའི་
བརྒྱད་ཉིན་སྨྲས། །ཞེས་སོ།། ༈ །དགེ་འདུན་བསྟན་འཛིན་གྱིས་ཞལ་གདམས་ཐུང་ངུ་ཞིག་ཀྱང་ཞུ་
ཟེར་བའི་ལན་དུ་འདི་སྨྲས་སོ།། མཆོག་གསུམ་རྩ་བ་གསུམ་དང་སྐུ་གསུམ་སོགས། །
གཅིག་ཏུ་འདུས་པ་རྗེ་བཙུན་རྡོ་རྗེ་འཆང་། །སྡོམ་གསུམ་བཀའ་དྲིན་སྩོལ་བའི་དྲིན་
ཆེན་རྗེ། །དཔལ་མགོན་བླ་མ་རྫོགས་པའི་སངས་རྒྱས་འདུད། །དད་དང་དམ་ཚིག་
སྣང་བ་མ་འགྱུར་བའི། །བུ་མཆོག་ཁྱེད་ཀྱིས་ཇི་ལྟར་དྲིས་པའི་ལན། །མདོར་
བསྡུས་ཚིག་གི་ཕྲེང་བ་འདི་ལྟར་སྤེལ། །འདོ་མེད་ཆོས་ལྟར་བཅོས་པའི་དྲེད་པོ་
ལ། །བླ་མའི་མིང་ཙམ་འཛིན་པའི་སྤྲང་བན་བདག །སྐྱེས་པའི་ཡུལ་ནི་མདོ་
ཁམས་ཤར་གྱི་ཕྱོགས། །སྡེ་བཞི་དགེ་བཅུ་འཛོམས་པའི་ས་ཡི་ཆར། །ཐུབ་བསྟན་
རིན་ཆེན་མཆོག་གི་སྒོར་ཞུགས་ནས། །སྤྱིར་ནི་ཡོངས་འཛིན་དམ་པ་བཅུ་ཕྲག་
གསུམ། །ཁྱད་པར་དྲིན་ཆེན་བླ་མ་རྣམ་པ་གསུམ། །འཇམ་མགོན་བླ་མ་ངག་
དབང་ལེགས་པ་དང་། །འཇམ་དཔལ་དབྱངས་དངོས་ཆོས་ཀྱི་རྒྱལ་མཚན་དང༌། །
འཇམ་དབྱངས་བླ་མ་ཆོས་ཀྱི་བློ་གྲོས་ཡིན། །ཀུན་གྱི་ནང་ནས་འགྲན་ཟླ་བྲལ་བ་
ནི། །འཇམ་དབྱངས་བླ་མ་མཁྱེན་བརྩེའི་དབང་པོ་ཞེས། །རྩོད་པའི་དུས་ཀྱི་ཐམས་
146



ཅད་མཁྱེན་པ་དེའི། །ཕྲིན་ལས་སྤེལ་ཕྱིར་ཕྲིན་ལས་སྤྲུལ་པའི་སྐུ། །ཀུན་མཁྱེན་བླ་
མ་རྡོ་རྗེ་གཟི་བརྗིད་རྩལ། །འཇམ་དབྱངས་བླ་མ་ཆོས་ཀྱི་བློ་གྲོས་ཡིན། །ཆོས་
ལུགས་གྲུབ་མཐའ་ཇི་ལྟར་ཡིན་ཞེས་པ། །སྤྱིར་ནི་སྔ་འགྱུར་བཀའ་གདམས་ལམ་
འབྲས་དང༌། །བཀའ་ཤངས་སྦྱོར་དྲུག་ཞི་གཅོད་བསྙེན་སྒྲུབ་སོགས། །སྒྲུབ་
བརྒྱུད་ཤིང་རྟ་བརྒྱད་ཀྱི་བཀའ་བབས་ཆོས། །དེང་སང་བོད་ན་བཞུགས་པ་ཕལ་ཆེར་
ཐོས། །དེ་ཕྱིར་ཆོས་ལ་ཕྱོགས་རིས་མ་མཆིས་ཀྱང༌། །པཎ་གྲུབ་དབང་པོ་དཔལ་
ལྡན་བིརླ་པས། །རྗེ་བཙུན་ས་སྐྱ་པ་ལ་གདམས་པ་ཡི། །གསུང་ངག་ལམ་དང་
འབྲས་བུའི་གདམས་པ་འདི། །བན་རྒན་བདག་གི་ཉམས་ལེན་སྙིང་པོ་ཡིན། །དང་
པོ་ཆོས་སྒོར་ཞུགས་པ་ནས་བརྩམས་ཏེ། །ད་ལྟ་ཤི་རྒས་མཐའ་ལ་ཐུག་གི་བར། །
དཀར་པོ་དགེ་བའི་སྣང་བ་མ་བྲལ་ཞིང་། །ལས་འབྲས་ཚུལ་ལ་ཡིད་ཆེས་རྙེད་པ་
ཡིས། །བླང་དོར་གནས་ལ་ཅི་ནུས་འབད་པ་བྱས། །སོ་བྱང་སྔགས་ཀྱི་སྡོམ་པ་
གསུམ་པོ་ནི། །རྟེན་འབྲེལ་སྣ་ཚོགས་དུས་ཀྱི་བྱེད་པོ་ཡིས། །ཚུལ་བཞིན་བསྲུང་
བའི་གོ་སྐབས་མ་རྙེད་ཀྱང་། །རྩ་བའི་ལྟུང་བ་རྣམས་དང་མ་འགལ་ཙམ། །དབང་
དང་གདམས་ངག་ཟབ་མོ་མང་ཐོབ་ཅིང་། །མི་མེད་དབེན་པའི་རི་སུལ་འགའ་ཞིག་
ཏུ། །ཅུང་ཟད་ཉམས་སུ་བླངས་པའི་རྟེན་འབྲེལ་དང་། །དཔལ་མགོན་བླ་མ་རྫོགས་
པའི་སངས་རྒྱས་ལ། །མི་ཕྱེད་གུས་པའི་བསམ་སྦྱོར་མི་དམན་ཞིང་། །ཐུགས་
147



བརྩེའི་ཐུགས་ཀྱིས་རྗེས་སུ་བཟུང་བའི་མཐུས། །ཆོས་ཀུན་སེམས་སུ་ཤེས་པའི་
དཔའ་གདེང་དང་། །སེམས་ཉིད་སྟོང་གསལ་སྐུ་གསུམ་ངང་ཉིད་དུ། །གང་ཤར་
སྣང་བ་ལམ་དུ་ཁྱེར་བ་ཡི། །སྒྱུ་མའི་རྣལ་འབྱོར་བདེ་སྡུག་རྫུན་དུ་ཟད། །བསྐྱེད་
རྫོགས་རིམ་པ་གཉིས་ཀྱི་ཉམས་ལེན་དང་། །ལྟ་སྒོམ་སྤྱོད་པའི་མན་ངག་ཐམས་ཅད་
ཀུན། །ཚུལ་བཞིན་སྒྲུབ་པའི་གོ་སྐབས་མ་མཆིས་ཀྱང་། །རིག་ཐོག་གཅིག་ལ་
དབང་བཞིའི་ཉམས་ལེན་ཀུན། །དྲིལ་བའི་ལྟ་བ་འཁོར་འདས་དབྱེར་མེད་ལ། །མི་
འཕྲོག་ཡིད་ཆེས་རྡོ་ལ་རི་མོ་བཞིན། །མཉམ་རྗེས་ཡེ་ཤེས་འཁོར་ལོའི་དུས་འདའ་
བ། །ད་ལྟའི་དུས་ན་སྐྱོ་གྲོགས་གཅིག་པུ་ཉིད། །དེ་སྐད་མདོ་ཁམས་ཤར་ནས་
འཁྱམས་པ་ཡི། །སྒྱུ་མའི་རྣལ་འབྱོར་འཇམ་དབྱངས་བློ་གསལ་གྱིས། །སྒྱུ་མའི་
ཉམས་མྱོང་བན་བུན་ངང་ཉིད་ནས། །སྒྱུ་མར་གྱུར་པའི་གཏམ་གྱི་སྦྱོར་བ་འདི། །
སྒྱུ་མའི་བུ་ལ་སྒྱུ་མ་བཞིན་གདམས་མཐུས། །སྒྱུ་མའི་ས་ལམ་དུས་འདིར་བགྲོད་
བྱས་ཏེ། །སྒྱུ་མའི་སངས་རྒྱས་མྱུར་དུ་ཐོབ་པར་ཤོག །ཅེས་སྨྲས།། ༈ །ཡང་ནུབ་
གཅིག་བླ་མ་རིན་པོ་ཆེའི་མཛད་རྣམ་ངོ་མཚར་དང་བྱིན་རླབས་ཆེ་ཤིང་། །ཁྱད་པར་སྒྱུ་མའི་རྣལ་འབྱོར་པར་བདེ་སྡུག་
རྫུན་དུ་ཟད་པའི་ཉམས་ལེན་ཟབ་མོ་དེ་ཕྱོགས་ཙམ་ཡང་མ་གོ་བས་དེ་དོན་གོ་བདེར་སྟོན་པའི་ཞལ་གདམས་ཤིག་
གསུང་དུ་གསོལ་ཞེས་ཟེར་བའི་ལན་དུ་འདི་སྨྲས་སོ།། རབ་འབྱམས་ཞིང་གི་རྒྱལ་བ་ཐམས་ཅད་
ཀྱི། །ཡེ་ཤེས་ཕུང་པོ་གཅིག་ཏུ་འདུས་པའི་སྐུ། །དཔལ་མགོན་བླ་མ་རྫོགས་པའི་
སངས་རྒྱས་ལ། །རྣམ་ཀུན་དྭང་བའི་ཡིད་ཀྱིས་ཕྱག་འཚལ་ལོ། །དད་དང་དམ་
148



ཚིག་སྣང་བ་མ་འགྱུར་བའི། །བུ་མཆོག་ཁྱོད་ཀྱིས་སླར་ཡང་དྲིས་པའི་ལན།།
འཁྲུལ་མེད་བླ་མའི་ཞལ་ལུང་ཇི་བཞིན་དབྱེ། །ལམ་དང་འབྲས་བུའི་ཚུལ་ལ་ཡིད་
ཆེས་ནས། །ངན་སོང་ལྟུང་བར་འགྱུར་སྙམ་ཡིད་འབྱུང་བ། །དེ་ཀ་ཁོ་ན་ཤིན་ཏུ་
ལེགས་པ་སྟེ། །ལས་འབྲས་ཚུལ་ལ་ཡིད་ཆེས་སྙིང་ནས་སྐྱེས། །བླང་དོར་ཚུལ་
བཞིན་བྱེད་པའི་གང་ཟག་ནི། །ནམ་ཡང་ངན་འགྲོར་འགྲོ་བ་མི་སྲིད་དོ། །སྐབས་
དོན་སྒྱུ་མའི་རྣལ་འབྱོར་བདེ་དང་སྡུག །རྫུན་དུ་ཟད་པའི་ཟབ་དོན་བཀྲོལ་ལོ་སྐད། །
འདི་དོན་རྒྱལ་བ་རྣམས་ཀྱིས་སྦས་པའི་ཆོས། །ལྟ་བ་འཁོར་འདས་དབྱེར་མེད་མ་
རྟོགས་པར། །སྒྱུ་མ་རྨི་ལམ་ཇི་བཞིན་ཤེས་མི་འགྱུར། །འདི་མ་རྟོགས་པས་
ཁམས་གསུམ་འཁོར་བ་ལས། །ཐར་བའི་ཐབས་གཞན་གང་ཡང་ཡོད་མ་ཡིན། །
འདི་དོན་རྟོགས་པར་འདོད་པའི་གང་ཟག་གིས། །བརྒྱུད་ལྡན་བླ་མ་ཡུན་དུ་བསྟེན་
པར་བྱ། །འོན་ཏེ་འདི་དོན་ཟུར་ཙམ་འདི་ལྟ་སྟེ། །དགྲ་གཉེན་སྣ་ཚོགས་སྒྱུ་མའི་
རོལ་གར་འདྲ། །ཆགས་སྡང་སྐྱེ་བའི་བྱིས་པ་ཡ་རེ་ང་། །དགྲ་གཉེན་སྒྱུ་མའི་ཚུལ་
ལ་ངོ་འཕྲོད་པའི། །སྒྱུ་མའི་རྣལ་འབྱོར་དགྲ་གཉེན་རྫུན་དུ་ཟད། །སྐྱེ་ཤི་བར་དོ་
མཚན་མོའི་རྨི་ལམ་འདྲ། །དེ་ལ་བདེན་པར་ཞེན་པ་ཉོན་རེ་མོངས། །སྐྱེ་ཤི་རྨི་ལམ་
ཙམ་དུ་ཐག་ཆོད་པའི། །རྨི་ལམ་རྣལ་འབྱོར་སྐྱེ་ཤི་རྫུན་དུ་ཟད། །རྙེད་དང་མ་རྙེད་
སྨིག་རྒྱུའི་ཆུ་དང་འདྲ། །ནོར་ལ་སྲེད་པའི་རྨོངས་པ་ཨ་ཐང་ཆད། །འབྱོར་རྒུད་
149



སྨིག་རྒྱུའི་ཆུ་ལྟར་ངོ་འཕྲོད་པའི། །སྨིག་རྒྱུའི་རྣལ་འབྱོར་འབྱོར་རྒུད་རྫུན་དུ་ཟད། །
སྙན་དང་མི་སྙན་བྲག་ཅའི་སྒྲ་དང་འདྲ། །བསྟོད་སྨད་བྲག་ཅའི་སྒྲ་ལ་ཞེན་པ་ཡི། །
སོ་སོ་སྐྱེ་བོ་རྣམས་ནི་ཚིག་གིས་བསླུས། །བསྟོད་སྨད་བྲག་ཅའི་སྒྲ་ལྟར་ངོ་འཕྲོད་
པའི། །བྲག་ཅའི་རྣལ་འབྱོར་བསྟོད་སྨད་རྫུན་དུ་ཟད། །མཛེས་དང་མི་མཛེས་ནམ་
མཁའི་འཇའ་ཚོན་འདྲ། །གཟུགས་ལ་ཞེན་པའི་རྨོངས་པ་ཉོན་རེ་མོངས། །སྣང་
སྟོང་འཇའ་ཚོན་ལྟ་བུར་ངོ་འཕྲོད་པའི། །འཇའ་ཚོན་རྣལ་འབྱོར་མཛེས་བཙོག་རྫུན་དུ་
ཟད། །གནས་ཡུལ་ལོངས་སྤྱོད་དྲི་ཟའི་གྲོང་ཁྱེར་འདྲ། །དྲི་ཟའི་གྲོང་ཁྱེར་བདེན་
པར་འཛིན་པ་ཡི། །བྱིས་པ་རྣམས་ནི་སྲིད་པར་ཡུན་རིང་འཁོར། །གནས་གྲོང་དྲི་
ཟའི་གྲོང་ཁྱེར་ལྟར་ཤེས་པའི། །རྣལ་འབྱོར་པ་དེ་སྲིད་པ་རང་གྲོལ་ཡིན། །སྣང་བ་
སྣང་ཡང་མེད་པ་མིག་ཡོར་འདྲ། །དངོས་པོར་མཚན་མར་ཞེན་པའི་མི་རེ་
འཁྲུལ། །སྣང་བ་མིག་ཡོར་ཙམ་དུ་ངོ་འཕྲོད་པའི། །རྣལ་འབྱོར་པ་དེ་སྣང་བས་
འཆིང་མི་ནུས། །འདོད་ཡོན་དངོས་མེད་ཆུ་ཡི་ཟླ་བ་འདྲ། །དེ་ལ་ཞེན་ཅིང་ཆགས་
པ་ཤིན་ཏུ་འཁྲུལ། །འདོད་ཡོན་ཆུ་ཟླ་ལྟ་བུར་ངོ་འཕྲོད་པའི། །ཆུ་ཟླའི་རྣལ་འབྱོར་
འདོད་ཡོན་གྱིས་མི་འཆིང་། །དེས་ན་ཆོས་ཀུན་སྒྱུ་མར་ཐག་ཆོད་ཅིང་། །སྒྱུ་མ་རྨི་
ལམ་ཉམས་དང་མི་འབྲལ་བའི། །སྒྱུ་མའི་རྣལ་འབྱོར་བདེ་སྡུག་རྫུན་དུ་ཟད། །རྟེན་
འབྲེལ་སྣ་ཚོགས་དུས་ཀྱི་བྱེད་པ་ཡིས། །ལུས་ངག་དལ་བར་སྡོད་པའི་ལོང་མེད་
150



ཀྱང༌། །སྒྱུ་མ་རྨི་ལམ་ཉམས་དང་མི་འབྲལ་བར། །འགྲོ་འདུག་ཟ་ཉལ་སྤྱོད་ལམ་
ཐམས་ཅད་དུ། །ཆོས་སྐུའི་དྲན་པ་ནམ་ཡང་མ་བརྗེད་ན། །གར་སོང་གར་བསྡད་
ཆོས་སྐུའི་ཞིང་ཁམས་ཡིན། །ཅི་ཟ་ཅི་འཐུང་ཆོས་སྐུའི་འཚོ་བ་ཡིན། །ཅི་བྱ་ཅི་བྱེད་
ཆོས་སྐུའི་ཡོ་ལང་ཡིན། །བདེ་སྡུག་འབྱོར་རྒུད་ཆོས་སྐུའི་རྣམ་རོལ་ཡིན། །སྐྱེ་ཤི་
བར་དོ་ཆོས་སྐུའི་ངང་ཉིད་ཡིན། །ཆོས་སྐུའི་རྣལ་འབྱོར་ཇི་ལྟར་བྱས་ཀྱང་སྐྱིད། །
འཁོར་འདས་ཆོས་ཀུན་སྒྱུ་མ་རྨི་ལམ་ལྟར། །སྣང་ཡང་བདེན་མེད་སྟོང་པར་ཐག་
ཆོད་ན། །འཇིག་རྟེན་ཆོས་བརྒྱད་ཡེ་ཤེས་རོལ་པ་ཡི། །ལམ་གྱི་གྲོགས་སུ་འཆར་
རོ་སྙིང་གི་བུ། །མདོར་ན་ཐ་སྙད་ལས་འབྲས་ཁྱད་མི་གསོད། །མོས་གུས་བྱང་
ཆུབ་སེམས་གཉིས་རྒྱུད་ལ་བསྟེན། །སྒྱུ་མ་རྨི་ལམ་ཉམས་དང་མི་འབྲལ་བར། །
ཆོས་ཀུན་དབྱིངས་ཀྱི་རོལ་པའི་ལྟད་མོར་ལྟོས། །དེ་སྐད་མདོ་ཁམས་ཤར་ནས་
འཁྱམས་པ་ཡི། །སྒྱུ་མའི་རྣལ་འབྱོར་འཇམ་དབྱངས་བློ་གསལ་གྱིས། །ཆུ་གླང་ཟླ་
བ་བདུན་པའི་ཚེས་བརྒྱད་ལ། །ལེགས་པར་བྲིས་འདིས་ཁྱོད་ལ་ཕན་གྱུར་ཅིག །
ཅེས་སྨྲས།། ༈ །ཕྱིས་སུ་དཔེ་བལྟས་འདྲ་བྱ་རྒྱུ་བྱུང་ཚེ་དཔེ་གོང་ལ་བལྟས་ན་ཕན་ཐོགས་ཆེ་ཚུལ་སོགས་ཀྱི་
ཞལ་གདམས་ཤིག་གསུང་དུ་གསོལ་ཞེས་བྲིས་འདུག་པའི་ལན་དུ། སྐྱེ་ཤི་བར་དོའི་འཁྲུལ་སྣང་སྣ་
ཚོགས་པ། །སྐྱེ་མེད་སྐུ་གསུམ་ཀློང་དུ་ངོ་སྤྲད་ཅིང་། །དཀྱིལ་འཁོར་བཞི་ལ་དབང་
བཞི་ལེགས་བསྐུར་ཏེ། །ལམ་བཞི་བསྒོམ་པའི་སྣོད་རུང་དུ་མཛད་ནས། །སྐུ་
151



བཞིའི་རྟེན་འབྲེལ་མ་ལུས་བསྒྲིགས་མཛད་པའི། །དཔལ་མགོན་བླ་མ་རྫོགས་པའི་
སངས་རྒྱས་ལ། །རྣམ་ཀུན་དྭང་བའི་ཡིད་ཀྱིས་ཕྱག་འཚལ་ལོ། །བུ་མཆོག་ཁྱོད་
ལ་བྱིན་གྱིས་བརླབ་ཏུ་གསོལ། །མདོ་ཁམས་ཤར་གྱི་ཕྱོགས་ནས་འཁྱམས་པ་
ཡི། །ཆོས་མེད་སྤྲང་པོ་མཉྫ་མ་ཏི་ལ། །དད་དང་དམ་ཚིག་སྣང་བ་མ་འགྱུར་
བའི། །བུ་མཆོག་ཁྱོད་ཀྱིས་ཇི་ལྟར་དྲིས་པའི་ལན། །མདོར་བསྡུས་ཚིག་གི་ཕྲེང་བ་
འདི་ལྟར་སྤེལ། །ཁྱོད་ཀྱི་རྒྱུད་ལ་དད་དང་ཤེས་རབ་དང་། །ལྷག་པར་ནམ་འཆི་ཆ་
མེད་བསམ་པ་ཡི། །ངེས་འབྱུང་དྲག་པོ་རྒྱུན་དུ་སྐྱེས་པ་དེ། །ཆོས་ཀྱི་སྙིང་པོ་ཡིན་
པས་ཤིན་ཏུ་ལེགས། །ལྟ་བ་འཁོར་འདས་དབྱེར་མེད་སྦས་པའི་དོན། །ཐམས་ཅད་
མཁྱེན་པ་དཀོན་མཆོག་ལྷུན་གྲུབ་ཀྱི། །རྒྱུད་གསུམ་མཛེས་པའི་རྒྱན་ལས་བྱུང་བ་
ལྟར། །གོ་ཡུལ་ཡི་གེར་བཀོད་པ་དེ་ག་ཡང་། །རྒྱལ་བ་དགྱེས་པའི་ལམ་བཟང་
ཡིན་མོད་ཀྱི། །གོ་དོན་ཉམས་སུ་མྱོང་བ་མ་བྱུང་ན། །རྒྱ་མཚོའི་འགྲམ་དུ་སྐོམ་
གྲིས་ཤི་བ་བཞིན། །དེ་ཕྱིར་ཉམས་སུ་བླངས་ནས་ཉམས་མྱོང་གི །རྟོགས་པའི་
གདེང་ཚད་ཡོད་པ་ཤིན་ཏུ་གཅེས། །འདི་དོན་ཟབ་མོ་བླ་མའི་རྣལ་འབྱོར་དང་། །
ཚོགས་བསགས་སྒྲིབ་པ་སྦྱངས་པའི་ལག་རྗེས་ལས། །དཔེར་ཆར་བལྟས་པས་གོ་
བར་ནུས་མ་ཡིན། །དེ་ཕྱིར་འཇམ་དབྱངས་བླ་མ་ས་པཎ་གྱིས། །ངེད་ཀྱི་ཕྱག་རྒྱ་
ཆེན་པོ་ནི། །དབང་ལས་བྱུང་བའི་ཡེ་ཤེས་དང༌། །རིམ་པ་གཉིས་ཀྱི་ཏིང་འཛིན་
152



ལས། །བྱུང་བའི་རང་བྱུང་ཡེ་ཤེས་ཡིན། །འདི་ཡི་རྟོགས་པ་གསང་སྔགས་
ཀྱི། །ཐབས་ལ་མཁས་ན་ཚེ་འདིར་འགྲུབ། །གསུངས་པའི་དགོངས་དོན་ཇི་བཞིན་
ཡིན། །ལམ་འབྲས་སྤྱི་ཡི་ཆོས་སྐད་ལ། །ཐོས་བསམ་གོ་ཡུལ་ཙམ་ཞིག་ལ། །
ལྟ་བར་བཞག་པའི་ལུགས་གཅིག་དང་། །ཉམས་མྱོང་ཏིང་ངེ་འཛིན་ཉིད་ལ། །ལྟ་
བར་བཞག་པའི་ལུགས་གཅིག་ལས། །ལྟ་བ་འཁོར་འདས་དབྱེར་མེད་ནི། །ཕྱི་མ་
འདི་དང་མཚུངས་པ་ཡིན། །ཆོས་ཀུན་སེམས་སུ་ངོ་འཕྲོད་ཅིང་། །སེམས་ཉིད་སྐུ་
གསུམ་ངོ་འཕྲོད་དེ། །རིག་ཐོག་གཅིག་ཏུ་དབང་བཞི་ཡི། །ཉམས་ལེན་དྲིལ་བའི་
མི་དེ་ནི། །ཆ་ལུགས་ཇི་ལྟར་གནས་ཀྱང་རུང་། །དགོངས་པ་སངས་རྒྱས་རྣམས་
དང་མཉམ། །འཇིགས་མེད་སེང་གེ་རྒྱུ་བ་བཞིན། །གང་ལའང་ཉམ་ང་བག་ཚ་
མེད། །དེ་སྐད་ཆོས་དང་འཇིག་རྟེན་གྱི། །བྱ་བ་གང་ཡང་མ་ནུས་ཀྱང་། །འདི་ཕྱི་
བར་དོ་ཐམས་ཅད་ཀྱི། །འདུན་མ་བླ་མ་ལ་རེ་བའི། །སྤྲང་རྒན་འཇམ་དབྱངས་བློ་
གསལ་གྱིས། །རང་གི་གོ་ཡུལ་ཡི་གེར་བཀོད། །གང་ལྟར་ཡིན་རུང་ད་ལྟར་
གྱི། །ཤེས་པ་བསམ་བརྗོད་བྲལ་བའི་ངང་། །བདེ་སྡུག་རྟོག་པ་ལམ་འཁྱེར་
བའི། །གཏད་མེད་རྣལ་འབྱོར་གཅིག་ཏུ་བདེ། །ཆོས་ཀུན་སྒྱུ་མར་ངོ་འཕྲོད་
ཅིང༌། །སྒྱུ་མའི་ཉམས་དང་མི་འབྲལ་བའི། །སྒྱུ་མའི་རྣལ་འབྱོར་གཅིག་ཏུ་
བདེ། །ཞེས་པ་འདི་ཡི་གེར་བྲིས་ནས་གསང་ཐབས་སུ་སྤྲད་དོ། ༈ །གཞན་ཡང་སྐབས་འདི་རྣམས་སུ་བླ་
153



མའི་གདམས་ངག་ཚུལ་བཞིན་དུ་ཉམས་སུ་བླངས་པས་ཕྱི་རྐྱེན་ངན་པ་སྣ་ཚོགས་ལམ་དུ་ལྷོངས་པ་སོགས་སྣང་གྲག་
ཐམས་ཅད་གྲོགས་སུ་ཤར་བའི་ཚེ་ཀ་མགུར་འདི་བླངས་སོ།། ཀ་ནས་དག་པ་ཆོས་སྐུའི་བླ་མ། །ཁ་
སྦྱོར་བདུན་ལྡན་ལོངས་སྐུའི་བླ་མ། །གར་ཡང་འཆར་བ་སྤྲུལ་སྐུའི་བླ་མ། །ང་ཡི་
བླ་མ་སྐུ་གསུམ་དབྱེར་མེད། །ཅ་ཅོའི་གསོལ་འདེབས་འར་མ་འུར་གྱིས། །ཆ་
འཇོག་བློ་གཏད་ཁྱེད་ལ་ཞུའོ། །ཇ་བཟང་ཞལ་དྲོའི་ལྷ་ཆོས་ཉན་བཞིན། །ཉ་རྒྱས་
ཞལ་གྱི་ཟིལ་མངར་བཏུང་སྟེ། །ཏ་ཐཱ་ག་ཏའི་སྙིང་པོ་རློན་པ། །ཐ་མལ་ཤེས་པ་
སངས་རྒྱས་ངོ་སྤྲོད། །ད་ལྟའི་སྐྱེ་བོ་དམུ་རྒོད་བདག་འདྲ། །ན་རྒ་འཆི་བའི་
འཇིགས་ལས་སྐྱོབ་པའི། །པཱ་ར་མཆོག་གི་ལམ་སྟོན་དམ་པ། །ཕ་གཅིག་བླ་མ་སྤྱི་
བོར་བསྒོམ་ཞིང༌། །བ་གླང་རྫི་ཡང་སངས་རྒྱས་གཏོང་བའི། །མ་དང་མཁའ་
འགྲོའི་སྙིང་ཁྲག་དྭངས་མ། །རྩ་རླུང་ཐིག་ལེའི་མྱུར་ལམ་ཟབ་མོ། །ཚ་གྲང་ངལ་
བ་ཁྱད་དུ་བསད་ནས། །ཛ་དྲག་རྒྱུན་རིང་བསྒོམས་འདི་ཨ་ཧོ། །ཝ་ལྟར་ཉུལ་བའི་
ཐ་མལ་རླུང་སེམས། །ཞ་བོ་བཞིན་དུ་དྷུ་ཏིར་རེངས་ནས། །ཟ་མ་ཏོག་ལྟར་རྒྱུ་
འབྱུང་བའི། །འ་ཅག་མཆོག་གི་དངོས་གྲུབ་སྙེགས་འགྲོ། །ཡ་ཀིའི་རྡོ་རྗེ་ཐེག་པའི་
སྙིང་པོ། །རྭ་བ་རྡོ་རྗེའི་དམ་ཚིག་གིས་བསྐོར། །ལ་གཅིག་ལམ་གཅིག་བླ་མའི་
གདམས་ངག ཤ་ཐུག་རུས་བབ་སྙིང་ལ་བཅངས་ན། །ས་ལམ་བགྲོད་ལ་དཀའ་
ཚེགས་མི་འདུག །ཧ་ཧ་སྐྱིད་སྐྱིད་རྣལ་འབྱོར་བྱ་བྲལ། །ཨ་ཧོ་ངོ་མཚར་བླ་མའི་
154



གདམས་ངག །ཅེས་སོ།། ༈ །ཡང་འདི་སྐབས་ཤིག་སྒྲུབ་བརྒྱུད་ཤིང་རྟ་བརྒྱད་ཀྱི་རིང་ལུགས་ལ་
སྤོབས་པ་རྙེད་པའི་གླུ་འཇིགས་མེད་སེང་གེའི་ང་རོ་ཞེས་བྱ་བ་འདི་བླངས་སོ།། ཨ་ཧོ། ཀ་དག་ཆོས་སྐུ་
ཡི་མཁའ་དབྱིངས་ལ། །ལྷུན་གྲུབ་འོད་གསལ་གྱི་ལྟད་མོ་ལྟ། །རྫོགས་ཆེན་ནམ་
མཁའ་ཡི་རྣལ་འབྱོར་པ། །ང་ཀློང་ཆེན་རབ་འབྱམས་ཀྱི་བུ་བརྒྱུད་ཡིན། །མེས་པོ་
ནི་སློབ་དཔོན་པདྨ་ཡིན། །ཡང་མེས་ནི་ཀུན་ཏུ་བཟང་པོ་ཡིན། །ལྟ་བ་ནི་རྫོགས་པ་
ཆེན་པོ་ཡིན། །སྒོམ་པ་ནི་ཁྲེགས་ཆོད་ཐོད་རྒལ་ཡིན། །སྤྱོད་པ་ནི་འཁོར་འདས་
ཟིལ་གནོན་ཡིན། །འབྲས་བུ་ནི་ཡེ་ཤེས་བླ་མ་ཡིན། །བླ་མ་ནི་ཆོས་ཀྱི་བློ་གྲོས་
ཡིན། །ཡི་དམ་ནི་སྒྲུབ་པ་བཀའ་བརྒྱད་ཡིན། །ཆོས་སྐྱོང་ནི་མ་གཟའ་དམ་གསུམ་
ཡིན། །ང་རྫོགས་ཆེན་ནམ་མཁའི་རྣལ་འབྱོར་པ། །སྔ་འགྱུར་རྙིང་མའི་བརྒྱུད་
འཛིན་ཡིན། །ཨ་ཧོ། ཕྱི་ཚུལ་འདུལ་བའི་སྤྱོད་པ་འཛིན། །ནང་དུ་བྱང་ཆུབ་
སེམས་གཉིས་སྦྱོང་། །གསང་བ་རིམ་གཉིས་ཀྱི་རྣལ་འབྱོར་པ། །ང་དགེ་བཤེས་
སྟོན་པའི་བུ་བརྒྱུད་ཡིན། །མེས་པོ་ནི་དཔལ་ལྡན་ཨ་ཏི་ཤ །ཡང་མེས་ནི་ཤཱཀྱ་ཐུབ་
པ་ཡིན། །ལྟ་བ་ནི་དབུ་མ་ཆེན་པོ་ཡིན། །སྒོམ་པ་ནི་སྟོང་ཉིད་སྙིང་རྗེ་ཡིན། །སྤྱོད་
པ་ནི་སྡོམ་གསུམ་རྣམ་དག་ཡིན། །འབྲས་བུ་ནི་སྐུ་གཉིས་ཟུང་འཇུག་ཡིན། །བླ་མ་
ནི་ཆོས་ཀྱི་བློ་གྲོས་ཡིན། །ཡི་དམ་ནི་བཀའ་གདམས་ལྷ་བཞི་ཡིན། །ཆོས་སྲུང་ནི་
མགོན་པོ་ཚོགས་བདག་ཡིན། །ང་བྱང་ཆུབ་སེམས་ཀྱི་རྣལ་འབྱོར་པ། །ཇོ་བོ་
155



བཀའ་གདམས་པའི་བརྒྱུད་འཛིན་ཡིན། །ཨ་ཧོ། ཕྱི་ཤེས་བྱའི་ཆོས་ལ་མ་རྨོངས་
ཤིང་། །ནང་རང་རིག་སངས་རྒྱས་སྐུ་གསུམ་མཐོང་། །དོན་འཁོར་འདས་དབྱེར་
མེད་ཀྱི་རྣལ་འབྱོར་པ། །ང་འཇམ་མགོན་ས་པཎ་གྱི་བུ་བརྒྱུད་ཡིན། །མེས་པོ་ནི་
གྲུབ་ཆེན་བིརླ་པ། །ཡང་མེས་ནི་ཟུང་འཇུག་རྡོ་རྗེ་འཆང་། །ལྟ་བ་ནི་འཁོར་འདས་
དབྱེར་མེད་ཡིན། །སྒོམ་པ་ནི་གསུང་ངག་ལམ་འབྲས་ཡིན། །སྤྱོད་པ་ནི་ཕྱོགས་
ལས་རྣམ་རྒྱལ་ཡིན། །འབྲས་བུ་ནི་བཅུ་གསུམ་རྡོ་རྗེའི་ས། །བླ་མ་ནི་ཆོས་ཀྱི་བློ་
གྲོས་ཡིན། །ཡི་དམ་ནི་དགྱེས་བདེ་གསང་གསུམ་ཡིན། །ཆོས་སྐྱོང་ནི་གུར་ཞལ་
ལྕམ་དྲལ་ཡིན། །ང་རྟེན་འབྲེལ་ལམ་བྱེད་ཀྱི་རྣལ་འབྱོར་པ། །འཇམ་མགོན་ས་
སྐྱའི་བརྒྱུད་འཛིན་ཡིན། །ཨ་ཧོ། ངེས་འབྱུང་གི་བསམ་པས་རྒྱུད་བསྐུལ་
ནས། །སྙིང་རུས་དང་ཞེ་བཅད་ཀྱིས་སྒྲུབ་ཚུགས་འཛིན། །སྒོ་གསུམ་བྱ་བྲལ་གྱི་
རྣལ་འབྱོར་པ། །ང་མི་ལ་རས་པའི་བུ་བརྒྱུད་ཡིན། །མེས་པོ་ནི་ནཱ་རོ་པཎ་ཆེན་
ཡིན། །ཡང་མེས་ནི་དྲུག་པ་རྡོ་རྗེ་འཆང་། །ལྟ་བ་ནི་ཕྱག་རྒྱ་ཆེན་པོ་ཡིན། །སྒོམ་
པ་ནི་ནཱ་རོ་ཆོས་དྲུག་ཡིན། །སྤྱོད་པ་ནི་བྱར་མེད་སྨྱོ་སྤྱོད་ཡིན། །འབྲས་བུ་ནི་ཚེ་
གཅིག་སངས་རྒྱས་ཡིན། །བླ་མ་ནི་ཆོས་ཀྱི་བློ་གྲོས་ཡིན། །ཡི་དམ་ནི་རྡོ་རྗེ་ཕག་མོ་
ཡིན། །ཆོས་སྐྱོང་ནི་མ་མགོན་ལྕམ་དྲལ་ཡིན། །ང་མ་བཅོས་ཤུགས་འབྱུང་གི་
རྣལ་འབྱོར་པ། །བཀའ་གྲུབ་ཐོབ་བརྒྱུད་པའི་བུ་བརྒྱུད་ཡིན། །ཨ་ཧོ། མཁའ་
156



འགྲོའི་སྙན་བརྒྱུད་ཀྱི་གདམས་ངག་ཀུན། །རྩེ་གཅིག་ཟབ་མོ་ཡི་སྒྲུབ་ལ་བརྩོན། །
ཉིན་མཚན་འོད་གསལ་གྱི་རྣལ་འབྱོར་པ། །ང་མཁས་གྲུབ་ཁྱུང་པོའི་བུ་བརྒྱུད་
ཡིན། །མེས་པོ་ནི་ཡེ་ཤེས་མཁའ་འགྲོ་ཡིན། །ཡང་མེས་ནི་རྡོ་རྗེ་འཆང་ཆེན་
ཡིན། །ལྟ་བ་ནི་ཕྱག་ཆེན་གཱ་འུ་མ། །སྒོམ་པ་ནི་ནི་གུ་ཆོས་དྲུག་ཡིན། །སྤྱོད་པ་ནི་
སྒྱུ་མའི་རོལ་གར་ཡིན། །འབྲས་བུ་ནི་སྒྱུ་མའི་འོད་སྐུ་ཡིན། །བླ་མ་ནི་ཆོས་ཀྱི་བློ་
གྲོས་ཡིན། །ཡི་དམ་ནི་རྒྱུད་སྡེ་ལྔ་གཙོ་བསྡུས། །ཆོས་སྐྱོང་ནི་མྱུར་མཛད་སྤྱན་
རས་གཟིགས། །ང་ཉིན་མཚན་འོད་གསལ་གྱི་རྣལ་འབྱོར་པ། །དཔལ་ལྡན་ཤངས་
པའི་བརྒྱུད་འཛིན་ཡིན། །ཨ་ཧོ། །འཁོར་འདས་ཀྱི་འཛིན་རྟོག་རིག་ངོར་དག །
སྙེམས་བྱེད་ཀྱི་བདག་འཛིན་རྩ་བ་ཆོད། །བཟང་ངན་གྱི་རྩིས་གདབ་དབུ་མར་
ཞིག །རེ་དོགས་ཀྱི་བསམ་པ་ཐད་ཀར་ཆོད། །འཁོར་འདས་རོ་སྙོམས་ཀྱི་རྣལ་
འབྱོར་པ། །ང་མ་གཅིག་ལབ་སྒྲོན་གྱི་བུ་བརྒྱུད་ཡིན། །མེས་པོ་ནི་དམ་པ་སངས་
རྒྱས་ཡིན། །ཡང་མེས་ནི་གྲུབ་ཐོབ་བརྒྱད་ཅུ་ཡིན། །ལྟ་བ་ནི་ཤེས་རབ་ཕར་ཕྱིན་
ཡིན། །སྒོམ་པ་ནི་ཞི་བྱེད་གཅོད་ཡུལ་ཡིན། །སྤྱོད་པ་ནི་བརྟུལ་ཞུགས་ལམ་ལྷོངས་
ཡིན། །འབྲས་བུ་ནི་བདུད་བཞི་རྩད་ཆོད་ཡིན། །བླ་མ་ནི་ཆོས་ཀྱི་བློ་གྲོས་ཡིན། །
ཡི་དམ་ནི་ཕག་མོ་ཁྲོས་མ་ཡིན། །ཆོས་སྐྱོང་ནི་གཟའ་ཀླུ་བཙན་གསུམ་ཡིན། །ང་
བདག་འཛིན་ཚར་གཅོད་ཀྱི་རྣལ་འབྱོར་པ། །གྲུབ་ཐོབ་གཅོད་ཀྱི་བརྒྱུད་འཛིན་
157



ཡིན། །ཨ་ཧོ། གཉིས་སྣང་གི་སྟོང་པའི་མུན་ཁང་དུ། །སྟོང་གཟུགས་ཀྱི་སྒྱུ་
མའི་རོལ་རྩེད་རྩེ། །འཕོ་བཅས་ཀྱི་སྲིད་པའི་རྒྱུ་བ་ཀུན། །འཕོ་མེད་ཀྱི་དྭངས་མ་
འོད་སྐུར་གྲུབ། །ང་བུ་དོལ་གཉིས་ཀྱི་བརྒྱུད་འཛིན་ཡིན། །མེས་པོ་ནི་དུས་ཞབས་
ཆེ་ཆུང་ཡིན། །ཡང་མེས་ནི་རིགས་ལྡན་ཡབ་སྲས་ཡིན། །ལྟ་བ་ནི་འགྱུར་མེད་
ཡོངས་གྲུབ་ཡིན། །སྒོམ་པ་ནི་དུས་འཁོར་སྦྱོར་དྲུག་ཡིན། །སྤྱོད་པ་ནི་ཀུན་ཏུ་
བཟང་པོ་ཡིན། །འབྲས་བུ་ནི་འཕོ་མེད་རྡོ་རྗེའི་སྐུ། །བླ་མ་ནི་ཆོས་ཀྱི་བློ་གྲོས་
ཡིན། །ཡི་དམ་ནི་དང་པོའི་སངས་རྒྱས་ཡིན། །ཆོས་སྐྱོང་ནི་རྡོ་རྗེ་ཤུགས་སོགས་
ཡིན། །ང་བདེ་ཆེན་ལམ་ལྷོང་གི་རྣལ་འབྱོར་པ། །དཔལ་དུས་ཀྱི་འཁོར་ལོའི་
བརྒྱུད་འཛིན་ཡིན། །ཨ་ཧོ། འཕོ་བཅས་ཐ་མལ་གྱི་ལུས་ངག་ཡིད། །འཕོ་མེད་
རྡོ་རྗེ་ཡི་སྐུ་གསུམ་བསྡོམས། །བདེ་ཆེན་ཁོར་ཡུག་གི་རྣལ་འབྱོར་པ། །ང་ཨོ་རྒྱན་
དཔལ་གྱི་བུ་བརྒྱུད་ཡིན། །མེས་པོ་ནི་རྡོ་རྗེ་རྣལ་འབྱོར་མ། །ཡང་མེས་ནི་དང་པོའི་
སངས་རྒྱས་ཡིན། །ལྟ་བ་ནི་ལྷན་སྐྱེས་གཉུག་མ་ཡིན། །སྒོམ་པ་ནི་ཨོ་རྒྱན་བསྙེན་
སྒྲུབ་ཡིན། །སྤྱོད་པ་ནི་བདེ་སྟོང་ལམ་ཁྱེར་ཡིན། །འབྲས་བུ་ནི་རྡོ་རྗེའི་སྐུ་གསུམ་
ཡིན། །བླ་མ་ནི་ཆོས་ཀྱི་བློ་གྲོས་ཡིན། །ཡི་དམ་ནི་རྡོ་རྗེ་ཕག་མོ་ཡིན། །ཆོས་སྐྱོང་
ནི་མགོན་ཆེན་སྡེ་ལྔ་ཡིན། །ང་བརྟུལ་ཞུགས་སྤྱོད་པའི་རྣལ་འབྱོར་པ། །གྲུབ་ཐོབ་
བསྙེན་སྒྲུབ་ཀྱི་བརྒྱུད་འཛིན་ཡིན། །ཨ་ཧོ། ཁོང་འཕགས་ཡུལ་པཎ་གྲུབ་ཐུགས་
158



ཀྱི་བཅུད། །བོད་ཁ་བ་ཅན་གྱི་རྒྱལ་ཁབ་ཏུ། །ཆོས་མདོ་སྔགས་བསྟན་བཅོས་
འགྱུར་རོ་ཅོག །དོན་དྲིལ་ན་སྒྲུབ་བརྒྱུད་ཤིང་རྟ་བརྒྱད། །ཡང་བཤད་རྒྱུན་འཛིན་
པའི་བཀའ་ཆེན་བཅུ། །དེ་ཀུན་གྱི་བཀའ་བབས་གསང་མཛོད་རྙེད། །མགོན་ཀུན་
མཁྱེན་རྡོ་རྗེ་གཟི་བརྗིད་རྩལ། །མཚན་ཆོས་ཀྱི་བློ་གྲོས་དཔལ་བཟང་པོ། །ཡ་ཀི་
ཞིག་འོག་མིན་ཕོ་བྲང་ན། །ཁོང་ལོངས་སྐུའི་སྟོན་པ་རྡོ་རྗེ་འཆང་། །ཕ་ཀི་ཞིག་
འཕགས་ཡུལ་རྡོ་རྗེ་གདན། །ཁོང་མདོ་ཡི་སྟོན་པ་ཤཱཀྱ་ཐུབ། །འདི་ན་ཞིག་བོད་
ཡུལ་བསམ་ཡས་ན། །ཁོང་སྔགས་ཀྱི་སྟོན་པ་པདྨ་འབྱུང་། །དུས་དེང་སང་མདོ་
ཁམས་ཤར་གྱི་ཆར། །ཆོས་མདོ་སྔགས་ཀྱི་བཀའ་བབས་མཁྱེན་བརྩེའི་དབང་། །
ཁོང་གདོད་མའི་གཞི་ལ་དབྱེར་མེད་ཅིང་། །སྤངས་རྟོགས་དང་ཡོན་ཏན་ལ་ཁྱད་པར་
མེད། །ཐུགས་རྗེ་དང་བྱིན་རླབས་མཉམ་མོ་ཞེས། །མི་ང་ལ་ཐེ་ཚོམ་སྤུ་ཙམ་
མེད། །དུས་འདི་ནས་བྱང་ཆུབ་མ་ཐོབ་བར། །ཚེ་འདི་དང་ཕྱི་མ་བར་དོ་ཀུན། །
ལས་སྐྱིད་སྡུག་ལེགས་ཉེས་ཅི་བྱུང་ཡང་། །བློ་ཐེ་ཚོམ་མེད་པ་ཧྲིལ་ལེར་གཏོད། །
དུས་ཉིན་མཚན་མེད་པར་བྱིན་གྱིས་རློབས། །ལར་གསར་རྙིང་བཀའ་གཏེར་གྱི་དམ་
པའི་ཆོས། །ངོ་མཚར་གྱི་བཀའ་བབས་བདུན་ལྡན་པའི། །རྗེ་བླ་མ་རྡོ་རྗེ་གཟི་བརྗིད་
རྩལ། །ཡང་ལོ་ཆེན་བཻ་རོའི་རྣམ་པར་འཕྲུལ། །ཁོང་འཇམ་མགོན་བློ་གྲོས་མཐའ་
ཡས་ཞབས། །བཀའ་བབས་ཀྱི་གདམས་པ་མ་ལུས་པ། །བུམ་པ་ནི་གང་བྱོ་རུ་
159



སྩོལ་མཛད་པ། །རྗེ་བླ་མ་ཆོས་ཀྱི་བློ་གྲོས་ཞབས། །ང་འཇམ་མགོན་རྣམ་གཉིས་
ཀྱི་བུ་བརྒྱུད་ཡིན། །གདམས་ངག་ནི་གཞན་ལ་རེ་མི་དགོས། །ཐེ་ཚོམ་དང་དོགས་
པ་སེལ་མི་དགོས། །ལྟ་བ་ལ་ཡིན་མིན་གྱི་སྒྲོ་འདོགས་ཆོད། །སྒོམ་པ་ནི་ཉམས་
མྱོང་ཚད་མས་གྲུབ། །སྤྱོད་པ་ནི་གང་བྱུང་ལམ་དུ་ཁྱེར། །བླ་མ་ནི་འཇམ་མགོན་
རྣམ་པ་གསུམ། །མེས་པོ་ནི་འཕགས་བོད་པཎ་གྲུབ་ཚོགས། །ཡང་མེས་ནི་ཤཱཀ་
ཐུབ་རྡོ་རྗེ་འཆང་། །ཡི་དམ་ནི་རྒྱུད་སྡེ་བཞི་ཡི་ལྷ། །མཁའ་འགྲོ་ནི་རྗེ་བཙུན་སྒྲོལ་
མ་ཡིན། །ཆོས་སྐྱོང་ནི་མགོན་ཆེན་སྡེ་ལྔ་དང་
། །ཡང་གཉན་མགོན་ཆེན་པོ་གདོང་
བཞི་པ། །དཔལ་འདོད་པ་ཁམས་ཀྱི་དབང་ཕྱུག་མ། །ནོར་ལྷ་དང་དམར་པོ་སྐོར་
གསུམ་ཡིན། །ང་རྟེན་འབྲེལ་ལམ་བྱེད་ཀྱི་རྣལ་འབྱོར་པ། །ཡོངས་རྫོགས་བསྟན་
པའི་བརྒྱུད་འཛིན་ཡིན། །ལར་ཤིང་རྟ་བརྒྱད་ཀྱི་རིང་ལུགས་ལ། །ཉམས་མྱོང་གི་
རྟོགས་ཚད་མ་མཆིས་ཤིང་། །བཀའ་བབས་ཀྱི་གསང་མཛོད་མ་རྙེད་ཀྱང་། །རྣལ་
འབྱོར་ནི་མོས་པ་ལམ་བྱེད་ཕྱིར། །འབྱུང་རུང་རང་ཙམ་དུ་སྨྲས་པ་ཡིན། །འདིར་
འབད་ཀྱི་དགེ་བ་གང་ཡོད་དེས། །ཚེ་འདི་དང་ཕྱི་མ་བར་དོ་ཀུན། །ཀུན་མཁྱེན་གྱི་
བླ་མས་རྗེས་སུ་གཟུང་། །ཀུན་དགའ་ཡི་བསྟན་པའི་རྒྱལ་མཚན་འཛིན། །ཀུན་
ཁྱབ་ཀྱི་འགྲོ་བའི་དོན་ཆེན་འགྲུབ། །ཀུན་བཟང་གི་གོ་འཕང་མྱུར་ཐོབ་ཤོག །ཅེས་པ་
འདི་ནི་བོད་ཀྱི་རྡོ་རྗེ་གདན་དཔལ་ས་སྐྱའི་དགོན་པར་རབ་བྱུང་བཅུ་དྲུག་ལྕགས་བྱ་ལོའི་ཟླ་བ་དགུ་པའི་ཚེས་བཅུ་བཞིར་
160



བླ་མ་ས་སྐྱ་པ་ཆེན་པོའི་དུས་དྲན་གྱི་མཆོད་པར་དམིགས་ཏེ་བྲིས་པའོ།། ༈ །རྗེ་བཙུན་གྲགས་པ་དང་ཚར་ཆེན་
རིན་པོ་ཆེའི་སྒྲུབ་ཕུག་རྣམས་སུ་ཞག་བཅོ་ལྔའི་རིང་བླ་མའི་རྣལ་འབྱོར་གསོག་སྐབས། གནས་དེ་ན་སྒྲུབ་པ་བྱ་བཞིན་
པའི་སྒྲུབ་བརྩོན་པ་རང་གི་རིགས་ཀྱི་ཚ་བོར་གྱུར་པ་ཟླ་བ་རྡོ་རྗེས་བསྐུལ་བའི་ངོར་སྡོམ་པ་གསུམ་དང་རྗེས་སུ་འབྲེལ་
བའི་གདམས་ངག་བདུད་རྩིའི་ཆུ་རྒྱུན་ཞེས་བྱ་བ་འདི་སྨྲས་སོ།། ཕ་དྲན་ཆོག་༼འདྲེན་མཆོག་༽རྒྱལ་
པོ་སྤྲུལ་པའི་སྐུ། །མཚན་ཆོས་ཀྱི་བློ་གྲོས་དཔལ་བཟང་པོ། །མི་ང་ཡི་རྫོགས་པའི་
སངས་རྒྱས་དངོས། །ཚེ་འདི་དང་ཕྱི་མ་བར་དོ་གསུམ། །ལས་སྐྱིད་སྡུག་ལེགས་
ཉེས་ཅི་བྱུང་ཡང་
། །བློ་ཐེ་ཚོམ་མེད་པ་ཧྲིལ་ལེར་གཏོད། །སྐྱབས་གཞན་ན་མེད་དོ་
དྲིན་ཆེན་རྗེ། །མགོན་ཁྱེད་ཀྱི་རྡོ་རྗེའི་ཡེ་ཤེས་མཆོག །མི་བདག་གི་རྒྱུད་ལ་འཕོས་
པ་ལས། །ཁོར་ཡུག་འོད་གསལ་གྱི་སྣང་བ་ཅན། །རྟོགས་གྲོལ་དུས་མཉམ་དུ་བྱིན་
གྱིས་རློབས། །ཁྱོད་མདོ་ཁམས་ཤར་ནས་འཁྱམས་པ་ཡི། །མི་བདག་གི་རིགས་
ཀྱི་ཚ་བོ་ནི། །སྒྲུབ་བརྩོན་པ་ཟླ་བའི་མིང་ཅན་གྱིས། །གདམས་ངག་གི་གསལ་
འདེབས་དགོས་སོ་ཟེར། །བདག་སྦྱངས་པ་ཆུང་ཞིང་ཡོན་ཏན་དམན། །རང་མ་
སྨིན་གཞན་ལ་ཅི་ཞིག་འདོམས། །བུ་འོན་ཀྱང་སྔོན་བསགས་ལས་འབྲས་ཀྱིས། །
རྗེ་བླ་མ་རྫོགས་པའི་སངས་རྒྱས་མཇལ། །ཆོས་སྙན་བརྒྱུད་ཉམས་ཁྲིད་དམར་ཁྲིད་
ཐོབ། །ཁྱེད་དད་ལྡན་སློབ་བུའི་ཚོགས་རྣམས་ཀྱང་། །རྗེ་བླ་མ་རྫོགས་པའི་སངས་
རྒྱས་དེ། །དངོས་མཇལ་བའི་མོས་གུས་སྐྱེད་ཅིག་དང་། །གསུང་འདི་ལ་ནོར་
འཁྲུལ་སྤུ་ཙམ་མེད། །བུ་ལྟར་སྣང་གི་ཆོས་སྤྱོད་རེམས་ན་ཡང་། །ཚེ་འདི་ལ་ཞེན་
161



ན་ཆོས་པ་མིན། །དེའི་གཉེན་པོ་དལ་འབྱོར་རྙེད་དཀའ་དང་། །འཆི་བ་མི་རྟག་དྲན་
པར་མཛོད། །ཚེ་འདི་ལ་ཞེན་པའི་དགེ་སྦྱོར་དེ། །མིང་དགེ་སྦྱོར་བཏགས་ཀྱང་
ཆོས་བརྒྱད་ཡིན། །དོན་དེ་ཕྱིར་ཚེ་འདི་བློ་ཡིས་ཐོངས། །བུ་ཚེ་འདིར་མངོན་ཞེན་
སྤངས་ན་ཡང་། །འཁོར་བ་ལ་ཞེན་ན་ངེས་འབྱུང་མིན། །དེའི་གཉེན་པོ་འཁོར་བའི་
ཉེས་དམིགས་དང་། །ལས་འབྲས་ལ་ཡིད་ཆེས་བླང་དོར་གཅེས། །ལར་འཁོར་བ་
ལ་ཞེན་པའི་དཀའ་སྤྱད་དང་། །སྙིང་རུས་དང་སྒྲུབ་ཚུགས་བཟང་བ་སོགས། །
མིང་ཆོས་པར་བཏགས་ཀྱང་ཁྱིམ་པ་ཡིན། །དོན་དེ་ཕྱིར་ངེས་འབྱུང་སྐྱེད་ཅིག་
ཨང་། །ཡང་དཀོན་མཆོག་གསུམ་ལ་མ་བརྟེན་པའི། །ཆོས་པ་བཟང་ཡང་མུ་
སྟེགས་ཡིན། །དོན་དེ་ཕྱིར་སྐྱབས་འགྲོར་ནན་ཏན་མཛོད། །བུ་ཁམས་གསུམ་
འཁོར་བའི་བཙོན་རྭ་ནས། །རང་ཐར་འདོད་ཞི་བདེ་དོན་གཉེར་ཡང་
། །བདག་དོན་
ལ་ཞེན་ན་བྱང་སེམས་མིན། །དེའི་གཉེན་པོ་བདག་བས་གཞན་གཅེས་སོགས། །
བྱང་ཆུབ་སེམས་ལ་ནན་ཏན་གཅེས། །ལར་སེམས་བསྐྱེད་མེད་པའི་དགེ་སྦྱོར་
ཀུན། །མིང་ཐེག་པ་ཆེན་པོར་ཁས་འཆེ་ཡང་། །དོན་ཉན་ཐོས་དམན་ལམ་ལས་མ་
འདས། །དོན་དེ་ཕྱིར་བྱམས་དང་སྙིང་རྗེ་དང་། །ཆོས་བྱང་ཆུབ་སེམས་ལ་ནན་ཏན་
སྦྱོངས། །འདི་ཐུགས་དམ་གྱི་མཐིལ་པོ་མཛད་པར་ཞུ། །བུ་ཀུན་རྫོབ་བྱང་སེམས་
འབྱོངས་ན་ཡང་། །འཛིན་པ་བྱུང་ན་ལྟ་བ་མིན། །དེའི་གཉེན་པོ་བདག་མེད་སྒོམ་པ་
162



སོགས། །དོན་དམ་བྱང་སེམས་སྦྱོང་བ་གཅེས། །ལར་བདག་འཛིན་དང་བཅས་
པའི་དགེ་སྦྱོར་ཀུན། །མིང་དུག་མེད་བཏགས་ཀྱང་དུག་ཅན་ཡིན། །གནས་འཁོར་
བའི་མཚོ་ལས་གྲོལ་བ་མེད། །དོན་དེ་ཕྱིར་ཞི་གནས་ལྷག་མཐོང་དང་། །སྟོང་ཉིད་
སྙིང་རྗེའི་སྙིང་པོ་ཅན། །ཐབས་ཤེས་ཟུང་འཇུག་དུ་ཉམས་སུ་ལོངས། །བུ་དེ་ལྟར་
ཉམས་སུ་ལེན་པའི་མི། །མིང་རྒྱལ་སྲས་བྱང་ཆུབ་སེམས་དཔའ་དང་། །དོན་ལྷ་
དང་བཅས་པའི་ཕྱག་བྱའི་གནས། །དུས་གསུམ་གྱི་སངས་རྒྱས་ཐམས་ཅད་
ཀྱང་། །ལམ་འདི་ལ་བརྟེན་ནས་གྲོལ་བ་ཡིན། །འཕགས་བོད་ཀྱི་པཎ་གྲུབ་ཐམས་
ཅད་ཀྱི། །ཐུགས་དམ་གྱི་མཐིལ་པོའང་འདི་རང་ཡིན། །ལར་གསང་སྔགས་ཐེག་
པ་འུད་ཆེ་ཡང་། །སྣོད་བྱང་ཆུབ་སེམས་དང་མི་ལྡན་ན། །ལམ་ངེས་པ་ཡིན་མིན་
གཏད་སོ་མེད། །དོན་དེ་ཕྱིར་བྱང་ཆུབ་སེམས་ལ་སྦྱོངས། །འདི་ནོར་བ་མེད་པའི་
ལམ་ཆེན་ཡིན། །ཡང་ཕར་ཕྱིན་ཐེག་པ་བཟང་ན་ཡང་། །དུས་གྲངས་མེད་གསུམ་
གྱི་དཀའ་སྤྱད་དགོས། །ཚེ་འདིའམ་འཆི་ཁ་བར་དོ་ལ། །ཁོང་ཕྱག་རྒྱ་ཆེན་པོ་ཐོབ་
འདོད་ན། །ཆོས་རྡོ་རྗེ་ཐེག་པ་ཉམས་སུ་ལོངས། །བུ་སྔགས་ཀྱི་ལམ་ལ་ཞུགས་པ་
དེས། །དུས་ཐོག་མར་དབང་བསྐུར་སྔགས་སྡོམ་ཞུས། །སྔགས་ཟབ་མོའི་སྡོམ་པ་
མ་ཐོབ་པར། །རང་ཕོ་ཚོད་ཀྱིས་སྔགས་ལ་འཇུག་པ་དེ། །ཆོས་རྡོ་རྗེ་ཐེག་པའི་ཆོམ་
རྐུན་ཡིན། །དོན་དེ་ཕྱིར་དབང་ཞུས་སྔགས་སྡོམ་ལོང་། ལར་སྐྱབས་འགྲོ་མེད་ན་
163



སོར་སྡོམ་མེད། །སེམས་བསྐྱེད་མེད་ན་བྱང་སྡོམ་མེད། །དབང་བསྐུར་མེད་ན་
སྔགས་སྡོམ་མེད། །དོན་དེ་ཕྱིར་སྡོམ་གསུམ་རྣམ་དག་ལོངས། །བུ་སྡོམ་གསུམ་
རྣམ་དག་ཐོབ་ན་ཡང་། །དམ་ཚིག་དང་སྡོམ་པ་མ་བསྲུང་ན། །ཆོས་གསང་སྔགས་
མི་འགྲུབ་དམྱལ་བ་འགྲུབ། །འདི་ཁེ་ཉེན་ཆེ་བའི་ལམ་ཡིན་པས། །ཁེ་ཐོབ་ན་ཚེ་
འདིར་སངས་རྒྱས་འགྲུབ། །གྱོང་བལྡབ་ན་རྡོ་རྗེའི་དམྱལ་བར་འགྲོ། །ལར་དམ་
ཚིག་མི་བསྲུང་སྔགས་པ་དེ། །མིང་སྔགས་པར་བཏགས་ཀྱང་བདུད་རྒན་ཡིན། །
དོན་དེ་ཕྱིར་དམ་ཚིག་སྡོམ་པ་སྲུངས། །བུ་དབང་དང་དམ་ཚིག་ལྡན་པ་དེས། །
ལམ་རིམ་པ་གཉིས་ལ་འབད་རྩོལ་གཅེས། །ལམ་རིམ་གཉིས་རྣལ་འབྱོར་མི་བསྒོམ་
ན། །ཆོས་ཕྱག་རྫོགས་ལྟ་བ་འུད་ཆེ་ཡང་། །དོན་ཕར་ཕྱིན་ཐེག་ལས་འདའ་བར་
དཀའ། །དོན་དེ་ཕྱིར་རིམ་གཉིས་ལམ་ལ་འབུངས། །ལུས་ཟབ་གསལ་ལྷ་རུ་ལམ་
མེར་སྒོམས། །ངག་རྡོ་རྗེའི་སྒྲ་དབྱངས་དིར་རིར་སྒྲོགས། །སེམས་འོད་གསལ་
ངང་ལས་མི་གཡོ་བར། །ལམ་རྩ་དང་རླུང་ལ་སྤར་ཟིན་གྱིས། །ཉམས་བདེ་སྟོང་
ཁོར་ཡུག་ཆེན་པོའི་ངང་། །རྐྱེན་གང་ཤར་སྣང་བ་ལམ་དུ་ཁྱེར། །ཕྱི་ཐོས་བསམ་
གྱི་གོ་ཡུལ་ཙམ་ཞིག་དང༌། །སེམས་རྐྱང་ཁྲིད་ཙམ་ལ་ཟབ་ཟབ་ཀྱིས། །སྔགས་
ཕྱག་རྒྱ་ཆེན་པོ་འདོད་པ་དེ། །མིང་ཕྱག་ཆེན་བཏགས་ཀྱང་གོལ་བའི་ལམ། །
སྔགས་ཕྱག་རྒྱ་ཆེན་པོ་ཟེར་བ་དེ། །དབང་རིམ་པ་གཉིས་ཀྱི་ཏིང་འཛིན་དང༌། །
164



ལམ་ཟབ་མོ་བླ་མའི་རྣལ་འབྱོར་གྱི། །མོས་གུས་ལ་གནད་དུ་བསྣུན་པ་ལས། །
རང་བྱུང་གི་ཡེ་ཤེས་རང་ཤར་བའི། །འོད་གསལ་གྱི་ཉི་མ་སྙིང་ལ་ཤར། །གཉིས་
སྣང་གི་མུན་པ་རང་སར་དྭངས། །ཡེ་ཤེས་ཀྱི་སྣང་བ་ཕྱོགས་མེད་རྒྱས། །ཐེ་ཚོམ་
དང་སྒྲོ་འདོགས་ཅིག་ཅར་ཆོད། །གོལ་ཤོར་དང་གེགས་ཀྱི་འཕྲང་ལས་གྲོལ། །
ཁོང་སངས་རྒྱས་བྱོན་ཀྱང་འདྲི་རྒྱུ་མེད། །བདུད་ལོག་འདྲེན་འཁྲུགས་ཀྱང་དཔའ་མི་
ཞུམ། །ཁས་བརྒྱ་བཤད་རྔ་མ་སྟོང་གཡུག་ཀྱང་། །དོན་རང་རིག་ཡེ་ཤེས་སྐད་
ཅིག་མ། །རིག་སྟོང་རྗེན་ནེ་ཡེ་རེ་བ། །སྐུ་གསུམ་འདུ་འབྲལ་མེད་པའི་
དབྱིངས། །སྤྲིན་མེད་ཀྱི་མཁའ་ལ་ཉི་ཤར་བཞིན། །མཉམ་རྗེས་ཀུན་ཏུ་རང་སོ་
ཟུངས། །ནང་འཛིན་པའི་སེམས་རྟོག་སྦྲུལ་མདུད་བཞིན། །རང་གྲོལ་གྱི་ངང་དུ་
ཤིགས་སེ་ཤིག །ཕྱི་ཚོགས་དྲུག་གི་ཡུལ་སྣང་ཆུ་ཟླ་བཞིན། །ཡེ་ཤེས་ཀྱི་ངང་དུ་ས་
ལེ་བ། །ལར་དུས་དང་གནས་སྐབས་ཐམས་ཅད་དུ། །རིག་སྟོང་རྗེན་ནེ་ཡེ་རེ་
བ། །རང་ངོ་ཤེས་བཞིན་རང་སོ་ཟུངས། །རྐྱེན་སྣང་ཀུན་དེ་ཡི་ངང་དུ་ཞོག །འདི་
ལྟ་སྒོམ་སྤྱོད་གསུམ་ཆིག་དྲིལ་ཡིན། །འདིར་རྙིང་མས་རྫོགས་པ་ཆེན་པོ་ཟེར། །
བཀའ་བརྒྱུད་པས་ཕྱག་རྒྱ་ཆེན་པོ་ཟེར། །བཀའ་གདམས་པས་དབུ་མ་ཆེན་པོ་
ཟེར། །ས་སྐྱ་པས་འཁོར་འདས་དབྱེར་མེད་ཟེར། །དེ་ལྟ་བུའི་ཐ་སྙད་སྣ་ཚོགས་
ཀྱང༌། །དོན་རང་རིག་ཡེ་ཤེས་སྐད་ཅིག་མ། །དུས་གསུམ་གྱི་རྟོག་པས་མ་བསླད་
165



པའི། །གཞི་དུས་ཀྱི་སངས་རྒྱས་བདེ་གཤེགས་སྙིང་། །གསལ་སྟོང་ཟུང་འཇུག་
སྐུ་གསུམ་དབྱིངས། །མི་དབུལ་པོས་ནོར་བུ་རྙེད་པ་བཞིན། །མཉམ་རྗེས་ཀུན་ཏུ་
འབྲལ་མེད་ཆོངས། །དེའི་རྩ་བ་བླ་མར་མོས་གུས་དང༌། །སེམས་ཅན་ལ་སྙིང་རྗེ་
ཆེན་པོ་སྐྱེད། །ཉིན་སྣང་སྒྱུ་མ་རྡོ་རྗེ་ལྟ་བུར་བརྟན། །མཚན་དུས་འོད་གསལ་སྙིང་
གི་གྲོགས་དང་འདྲིས། །རྨི་ལམ་སྤྲུལ་བསྒྱུར་མཁས་པའི་རོལ་རྩེད་རྩེ། །འཆི་བའི་
གཡང་དང་བར་དོའི་འཕྲང་ནང་ལ། །ཞུམ་མེད་སྤྲོ་བ་སྐྱེད་ཅིག་སྙིང་གི་བུ། །འདི་
བརྗོད་པ་ལས་བྱུང་བའི་དགེ་བ་དེས། །གངས་ཀྱི་རི་ལ་ཉི་འོད་ཕོག་པ་བཞིན། །
ཁྱེད་ཐུགས་ཡེ་ཤེས་སྣང་བ་རྒྱས་གྱུར་ཅིག །དེ་ལྟར་བརྗོད་འདི་མདོ་ཁམས་ཤར་
ཕྱོགས་པ། །ལམ་འབྲས་འཛིན་པོ་མཉྫའི་མིང་ཅན་གྱིས། །དཔལ་ལྡན་ས་སྐྱའི་
གནས་ནས་ནུབ་ཕྱོགས་སུ། །དཔག་ཚད་གཉིས་ཙམ་བགྲོད་པའི་ས་ཡི་ཆར། །
གྲགས་པ་རྒྱལ་མཚན་ཚར་ཆེན་ཧེ་རུ་ཀས། །བྱིན་གྱིས་བརླབས་པའི་སྒྲུབ་གནས་
དམ་པ་མཆོག །མང་མཁར་ཆ་ལུང་རྡོ་རྗེའི་བྲག་རྫོང་དུ། །རབ་བྱུང་བཅུ་བདུན་ས་
འབྲུག་ས་ག་ཡི། །ཉ་བའི་ཡར་ཚེས་རྫོགས་པའི་ཉིན་པར་བྲིས།། ༈ །སྔ་འགྱུར་
རྙིང་མའི་ཕྱོགས་ལ་ལས་འཕྲོ་དང་བག་ཆགས་ཕྲན་ཙམ་ཡོད་པའི་རྟེན་འབྲེལ་གྱིས་སྔར་བསམ་ཡས་ནས་གཡའ་མ་
ལུང་དང་མཆིམས་ཕུ་སོགས་གུ་རུའི་སྒྲུབ་གནས་རྣམས་སུ་སོང་བའི་ཚེ་འཇའ་འོད་ཀྱི་གུར་ཕུབ་པ་དང་རྡོ་རྗེ་རྣལ་
འབྱོར་མའི་སྐུ་འཇའ་འོད་ཀྱི་རྣམ་པར་མཇལ་བ། ཁྱད་པར་ཡར་ཀླུང་ཤེལ་བྲག་ཏུ་སྡོད་རིང་མདུན་གྱི་བྲག་སྟེང་དུ་
བསྡད་ནས་བླ་མ་ཨོ་རྒྱན་དབྱེར་མེད་ལ་གདུང་ཤུགས་དྲག་པོའི་འོ་དོད་བོས་ནས་མིག་ནས་མཆི་མ་འབབ་བཞིན་
166



གསོལ་བ་བཏབ་པས། ཡར་ལྷ་ཤམ་པོའི་མགུལ་ཙམ་ན་འཇའ་ཡི་གོང་བུ་གུར་ཕུབ་པ་ལྟ་བུ་ལ་སྟེང་གི་ནམ་མཁའ་
དྭངས་པ་ལས་འཇའ་དཀར་པོ་མདུང་ཚུགས་སུ་ཟུག་པ་དང་འོད་ཀྱི་གོང་བུ་དེ་ནམ་མཁའ་ལ་རྗེ་མཐོར་གཤེགས་པ་ན་
འཇའ་འོད་ཀྱི་དར་ཐག་དེའང་ཇེ་ཐུང་དུ་གྱུར་པའི་མཐར་ནམ་མཁའ་ལ་ཡལ་བར་མཐོང་བ་ནི། སྔགས་རྙིང་མའི་རིག་
འཛིན་མང་པོ་གནས་དེ་ཉིད་དུ་འཇའ་ལུས་སུ་ཕེབས་པའི་ཚུལ་ལམ་འདས་རྗེས་བསྟན་པ་ཡིན་ནས་སྙམ་མོས་གུས་
ཚད་མེད་འཕེལ་ཞིང་། དེའི་ཚེ་འདི་སྐད་ཀྱང་ཐལ་ལོ།། ཨ་ཧོ། ཁོ་བོ་དལ་འབྱོར་རྡོ་རྗེའི་ལུས་
བཟང་ཐོབ། །རྒྱལ་བའི་བསྟན་པ་མཆོག་གི་སྒོ་རུ་ཞུགས། །དཔལ་ལྡན་ས་སྐྱའི་
བསྟན་ལ་ཞབས་འདེགས་གྲུབ། །སྔ་འགྱུར་རྙིང་མའི་ཆོས་ལ་བག་ཆགས་སད། །
ཁྱད་པར་འཇམ་མགོན་རྣམ་གསུམ་བཀའ་བསྡུས་པའི། །སྒྲུབ་བརྒྱུད་ཤིང་རྟ་བརྒྱད་
ཀྱི་རིང་ལུགས་ལ། །སྔོན་དགེའི་སྤོབས་པ་ཅུང་ཟད་རྙེད་གྱུར་ཅིང་། །བཀའ་
བབས་བརྒྱུད་པ་འཛིན་པའི་སློབ་མའི་གཙོར། །རྡོ་རྗེའི་ལུང་གིས་དབུགས་དབྱུང་ཅི་
ཡང་ཐོབ། །ད་ནི་ཤི་ཡང་མི་འགྱོད་ཨ་ལ་ལ་ཧོ། །སླད་མའི་ཆར་ཡང་འབྱུང་བཞི་
ཟད་ཟད་བར། །ཀུན་མཁྱེན་ཉི་མའི་གཉེན་གྱི་བསྟན་པ་ལ། །གཅིག་ཏུ་སེམས་པའི་
དམ་བཅའི་རི་མོ་འདི། །རྡོ་བར་བྲིས་བཞིན་མཐར་ཐུག་སྙིང་པོའི་བར། །ཡིད་ཀྱི་
ཐིག་ལེར་དབྱེར་མེད་འདྲེས་པར་གྱུར། །དེ་ཡང་འཇམ་མགོན་མཁྱེན་བརྩེའི་ཞལ་སྔ་
ནས། །རང་རྐྱེན་ཤེས་རབ་སྙིང་བརྩེ་མི་ལྡན་ཞིང་། །གཞན་རྐྱེན་བསྟན་ལ་དད་པ་
ཆེས་ཉུང་བས། །བསྟན་པ་གསལ་བའི་ནུས་པ་མ་མཆིས་ཀྱང་། །བསྟན་པའི་
སེམས་ཁྲལ་ཙམ་དུ་དེང་འདིར་འབད། །ཅེས་དང་།། ༈ །རྒྱལ་སྲས་གཞན་ཕན་
167



སྣང་བས། །འབྱུང་བཞི་ཟད་ཟད་ཀྱི་བར་དུ། །བསྟན་པའི་ཞབས་ཏོག་ལ་བརྩོན་
ནས། །གདོས་བཅས་ཤ་ཁྲག་གི་ལྷག་མ། །གཞན་གྱི་ཁ་ཟས་སུ་སྨོན་ནོ། །ཞེས་
གསུངས་པའི་རྗེས་སུ་སློབ་འདོད་ཙམ་དང་། །ཀུན་མཁྱེན་བླ་མ་རྫོགས་པའི་སངས་རྒྱས་འཇམ་དབྱངས་ཆོས་ཀྱི་བློ་
གྲོས་མཆོག་གི་ཞལ་སྔ་ནས་རང་ཉིད་ལ་རྡོ་རྗེའི་ཞལ་གདམས་སུ་གནང་བར་ཡང་། ༈ །ཨ་ཧོ། རྟག་
པར་བླ་མ་དྲན་པ་དང་། །ཅིར་སྣང་བླ་མར་ཤེས་པ་ཡི། །མོས་གུས་ལམ་གྱི་སྲོག་
འཁར་ལ། །ཕ་རྒན་ས་སྐྱ་པ་ཆེན་པོའི། །རྟོགས་པའི་ཡེ་ཤེས་རྒྱུད་ལ་འཕོ། །ཞེས་
ཐུགས་རྒྱུད་རྟོགས་པ་རྡོ་རྗེའི་ཡེ་ཤེས་རྒྱུད་ལ་དངོས་སུ་འཕོ་བའི་ཞལ་བཞེས་ཐོབ་པ་སོགས་ཀྱང་གཞན་ལ་ངོམ་རིན་
མེད་མོད་རང་ཉིད་འཆི་བློ་བདེ་བའི་རྟོགས་བརྗོད་དུ་མངོན་ནོ། །ཅེས་པ་འདི་ནི་རྗེ་བླ་མ་རྡོ་རྗེ་འཆང་གི་རང་རྣམ་ལས་
མགུར་རྣམས་ཟུར་དུ་ཕྱུང་བ་འདིས་ཉམས་ལེན་པ་རྣམས་ལ་ཅུང་ཟད་ཕན་དུ་རེ་བའི་ཀུན་སློང་བཟང་པོས་མཚམས་
སྦྱར་ནས་རྗེ་བླ་མའི་ཞབས་རྡུལ་སྤྱི་བོར་ལེན་པ། ཐང་གྲྭ་སྒྲུབ་ཐོན་པ་བསོད་ནམས་ཕྲིན་ལས་དང༌། བསམ་འགྲུབ་
རྡོ་རྗེ། སྦྱངས་བརྩོན་པ་འཇམ་དཔལ་བཟང་པོ་གསུམ་ནས། རྗེ་བླ་མའི་རྡོ་རྗེའི་བཀའ་སློབ་འཇིགས་མེད་བསྟན་
འཛིན་ཕྲིན་ལས་མཆོག་ལ་སྤྱན་འབེབས་ཞུས་པས། ལེགས་ཚུལ་གསུང་གི་དབུགས་དབྱུང་གནང་བ་
དང་། མཚམས་སྦྱོར་བཅས་ཀྱི་བཀའ་དྲིན་བསྩལ་བས། རང་གཞན་ཀུན་ལ་ཕན་པའི་རྒྱུ་གྱུར་ཅིག། །།སརྦ་
མངྒ་ལཾ། ཤུ་བྷཾ།། །།
168
